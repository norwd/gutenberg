<!DOCTYPE HTML PUBLIC "-//W3C//DTD HTML 4.01//EN"
"http://www.w3.org/TR/html4/strict.dtd">
<html lang="eo">
<head>
<meta http-equiv=Content-Type content="text/html; charset=utf-8">
<title>La Tronpretendantoj</title>
<style type="text/css">
<!--
body {margin:10%;}
.acte p {padding-left: 2em; text-indent: -2em; margin-bottom: 0.5em;}
.actehead {margin-top: 4em; margin-bottom: 2em; font-size: 2em;
 font-weight: bolder; text-align: center; word-spacing: 0.5em;}
.staging {font-size: 90%;}
p.staging {text-indent: 0; margin-right: 2em; text-align: justify}
.scenrubriko {margin-top: 2em; margin-bottom: 2em; font-size: 1.2em;
 font-weight: normal; text-align: center;}
div#titlepage, .aktfino
    {text-align: center; line-height: 2.0; margin-bottom: 4em;}
div#vortklarigo p {margin: 0.2em; padding-left: 2em; text-indent: -2em;}
.verse   {margin-top: 0.5em; margin-left: 3em; text-align: left; }
.stanza  {margin-top: 0.7em; margin-bottom: 0em;}
-->
</style>
</head>

<body>


<pre>

The Project Gutenberg EBook of La Tronpretendantoj, by Henrik Ibsen

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org


Title: La Tronpretendantoj

Author: Henrik Ibsen

Translator: Odd Tangerud

Release Date: August 29, 2008 [EBook #26480]

Language: Esperanto

Character set encoding: UTF-8

*** START OF THIS PROJECT GUTENBERG EBOOK LA TRONPRETENDANTOJ ***










</pre>


<div id="titlepage">


<h2>Henrik Ibsen</h2>

<h1>LA TRONPRETENDANTOJ</h1>

<p>(Kongs-emnerne)</p>

<p>1864</p>

<p>Tradukis: Odd Tangerud</p>

<p>Eldonejo: Jec Scandinavia a/s</p>
</div>



<p>LA TRONPRETENDANTOJ</p>

<p>ROLOJ:</p>

<ul>
<li>H&Aring;KON H&Aring;KONSSON, de la Birkibejnoj elektita re&#285;o</li>
<li>INGA EL VARTEJG, lia patrino</li>
<li>SKULE JARLO</li>
<li>SINJORINO RAGNHILD, lia edzino</li>
<li>SIGRID, lia fratino</li>
<li>MARGRETE, lia filino</li>
<li>GUTORM INGASON</li>
<li>SIGURD RIBBUNG</li>
<li>NIKOLAS ARNASON, episkopo en Oslo</li>
<li>DAGFINN BONDE, kortega mar&#349;alo de H&aring;kon</li>
<li>IVAR BODDE, kortega pastro</li>
<li>VEGARD VERADAL, ano de la hirdo (kortegano)</li>
<li>GREGORIUS JONSSON, vasalo</li>
<li>P&Aring;L FLIDA, vasalo</li>
<li>INGIBJORG, edzino de Andres Skjaldarband</li>
<li>PETER, &#349;ia filo, juna pastro</li>
<li>SIRA VILJAM, kapelpastro &#265;e episkopo Nikolas</li>
<li>MAJSTRO SIGARD, el Brabant, kuracisto</li>
<li>JATGEJR SKALDO, Islandano</li>
<li>B&Aring;RD BRATTE, estro el Trondhejmo</li>
<li>KAMPARANOJ kaj URBANOJ en Bergen, Oslo kaj Nidaros</li>
<li>KANONIKOJ, PASTROJ, MONA&#292;OJ, MONA&#292;INOJ</li>
<li>GASTOJ, KORTEGANOJ kaj SINJORINOJ</li>
<li>MILITISTARO k. t. p.</li>
</ul>



<p>La agado okazas en la unua duono de la 13a jarcento.</p>



<div>
<p><b>&aring;</b> prononci&#285;as kiel Esperanta <b>o</b>.</p>
</div>

<div id="vortklarigo">
<h4>Vortklarigo</h4>

<p>Nidaros: La antikva nomo de la nuna urbo Trondhejmo.</p>

<p>Skule estas jarlo (= grafo), la sama vorto kiel la angla <i>earl</i>.
Frato de re&#285;o Inge.</p>

<p>hirdo: (norvega vorto) = gvardio de la re&#285;o kaj de estroj.</p>

<p>Eyrating: parlamenta kunsido sur Eyri, loka, liberaera kunvenejo
&#265;e Nidaros.</p>

<p>ting (esperantlingve: tingo - nova vorto) =
parlamento ankora&#365; en Islando (All&#254;ing) kaj Norvegio (Storting).</p>

<p>La Birkibejnoj estas politika, militista aro, kiu gajnis en la intercivitana
milito.</p>

<p>La Slittungoj sekvis la tronpretendanton Erling Steinvegg,
filo de Magnus Erlingsson.</p>

<p>La V&aring;rbelgoj (vestitaj per feloj printempe feligitaj) estis la partio,
kiun Skule fondis, kiam li rompis kun la birkibejnoj, al kiuj lia tuta
parencaro apartenis.</p>

<p>La Bagloj estis politika partio kaj militistaro defendantaj la eklezion.</p>

<p>La Ribbungoj estis sekvantoj de Sigurd Ribbung, tronpretendanto.</p>

<p>Ranagubernio: Nuntempa B&aring;huslen en Svedlando.</p>

<p>H&aring;logalando: Meza parto de norda Norvegio.</p>

<p>Viken: Malnova nomo de la Oslo fjordo &#285;is Kung&auml;lv en Svedlando.</p>

<p>Trondhejmo estas la ok etaj gubernioj &#265;irka&#365; la Trondhejmfjordo.</p>

<p>Vermlando: lima lando inter Norvegio kaj Svedlando
oriente de la Oslo-fjordo.</p>

<p>Opplando: Gubernio inter la lago Mj&oslash;sa kaj la Dovre-montaro.</p>

<p>Borg: Gubernio tute sude en orienta Norvegio &#265;e la urbo Sarpsborg.</p>

<p>Ile-kampoj, &#265;e Nidaros.</p>

<p>varg: norvega vorto = lupo.</p>

<p>Kapinsulo: Norveglingve &ldquo;Hoved&oslash;ya&rdquo; &mdash; insulo en la fjordo &#265;e Oslo.</p>

<p>Harald Belhararo: (Harald H&aring;rfagre) &mdash; La unua re&#285;o de tuta Norvegio.</p>

<p>Elgjarnes: = Elnes &mdash; terpinto en la komunumo Asker okcidente de Oslo.</p>

<p>Ejkaberg: Monteto apud orienta Oslo.</p>

<p>L&aring;ka: Bieno norde de Oslo.</p>

<p>Elgisetro: Mona&#293;ejo sude de Nidaros.</p>

<p>Hladakabo: Kabo en la trondhejma fjordo &#265;e Nidaros.</p>
</div>
<ul>
<li>Magnus Erlingsson 1156&ndash;1184, filo de Erling Skakke</li>
<li>Re&#285;o Sverre Sigurdsson 1184&ndash;1202</li>
<li>Re&#285;o H&aring;kon Sverrisson 1202&ndash;1204</li>
<li>Guthorm Sigurdsson 1204 mortis post duona jaro. Filo de Sigurd Lavard</li>
<li>Re&#285;o Inge B&aring;rdsson 1204&ndash;1217, frato de Skule B&aring;rdsson</li>
<li>Re&#285;o H&aring;kon H&aring;konsson 1217&ndash;1263</li>
</ul>

<div class="acte">
<h3 class="actehead">UNUA AKTO</h3>


<p class="staging">(Bergen. La &#285;ardeno &#265;e la Kristpre&#285;ejo. En la fono la pre&#285;ejo,
la alta portalo vidi&#285;as de la spektantoj. Maldekstre anta&#365;e staras
<b>H&aring;kon H&aring;konsson, Dagfinn Bonde, Vegard el Veradal, Ivar Bodde</b> kaj
pluraj vasaloj kaj estroj. &#284;uste kontra&#365;e de li staras <b>Skule
jarlo, Gregorius Jonsson, P&aring;l Flida</b> kaj aliuloj el la viroj de la
jarlo. Pli malanta&#365;e samflanke vidi&#285;as <b>Sigurd Ribbung</b> kun sia
sekvantaro, kaj pli malanta&#365;e de li <b>Gutorm Ingason</b> kun pluraj
estroj. La enirejoj de la pre&#285;ejo estas gardataj de gvardistoj; la
homamaso plenigas la tutan pre&#285;ejan &#285;ardenon; multuloj sidas supre
en la arboj kaj sur la pre&#285;eja muro; aspekte &#265;iuj en stre&#265;o
atendas iun okaza&#309;on. El la pre&#285;ejaj turoj de la urbo sonori&#285;as de
fore kaj de proksime.)</p>


<p>SKULE JARLO<br>

<span class="staging">(malla&#365;te kaj senpacience al <b>Gregorius Jonsson</b>)</span> Pro kio ili lantas
tiel longe tie interne?</p>

<p>GREGORIUS JONSSON<br>

Silente; nun komenci&#285;as la himno.</p>

<p class="staging">(De interne de la fermita pre&#285;ejo a&#365;di&#285;as sono de trombonoj:)</p>

<p>&#292;ORO DE MONA&#292;OJ KAJ MONA&#292;INOJ<br>

<i lang="la">Domine coeli</i> k.t.p.</p>

<p class="staging">(Dum la kanto la pre&#285;eja pordo malfermi&#285;as de interne; en la
anta&#365;a halo vidi&#285;as <b>episkopo Nikolas</b> &#265;irka&#365;ita de <b>pastroj</b>
kaj <b>mona&#293;oj</b>.)</p>

<p>EPISKOPO NIKOLAS<br>

<span class="staging">(tretas anta&#365;en al la pordo, kaj anoncas kun bastono levita:)</span> Nun
Inga el Vartejg portas feran fajropruvon por H&aring;kon
re&#285;pretendanto!</p>

<p class="staging">(La pre&#285;ejo denove fermi&#285;as; interne la kanto da&#365;ras.)</p>

<p>GREGORIUS JONSSON<br>

<span class="staging">(malla&#365;te al la jarlo)</span> Voku al sankta Olaf por tio, kio estas
&#285;usta.</p>

<p>SKULE JARLO<br>

<span class="staging">(rapide kaj deturnante)</span> Ne nun. Pli bone ne memorigi lin pri mi.</p>

<p>IVAR BODDE<br>

<span class="staging">(kaptas la brakon de <b>H&aring;kon</b>)</span> Pre&#285;u al la Sinjoro via Dio, H&aring;kon
H&aring;konsson.</p>

<p>H&Aring;KON<br>

Ne bezoni&#285;as; mi estas certa pri li.</p>

<p class="staging">(La kanto de la pre&#285;ejo sonas pli forte; &#265;iuj nudigas la kapojn
kaj multaj genuas kaj pre&#285;as.)</p>

<p>GREGORIUS JONSSON<br>

<span class="staging">(al la jarlo)</span> Tiu &#265;i estas grava horo por vi kaj por multuloj.</p>

<p>SKULE JARLO<br>

<span class="staging">(rigardas atente al la pre&#285;ejo)</span> Grava horo por Norvegio.</p>

<p>P&Aring;L FLIDA<br>

<span class="staging">(proksima al la jarlo)</span> Nun &#349;i tenas la ru&#285;an feron.</p>

<p>DAGFINN BONDE<br>

<span class="staging">(proksima al H&aring;kon)</span> Ili alvenas la&#365; la pre&#285;eja elirejo.</p>

<p>IVAR BODDE<br>

Kristo &#349;irmu viajn purajn manojn, Inga re&#285;patrino!</p>

<p>H&Aring;KON<br>

Por tiu &#265;i momento &#349;i estu honorata mian tutan vivon.</p>

<p>SKULE JARLO<br>

<span class="staging">(kiu stre&#265;e a&#365;skultis, subite ekparolas)</span> &#264;u &#349;i kriis? &#264;u &#349;i
faligis la feron?</p>

<p>P&Aring;L FLIDA<br>

<span class="staging">(iras supren)</span> Mi ne scias kio estis.</p>

<p>GREGORIUS JONSSON<br>

La virinoj ploras la&#365;te en la anta&#365;halo.</p>

<p>&#292;ORO EL LA PRE&#284;EJO<br>

<span class="staging">(ekkantas jubile)</span> <i lang="la">Gloria in excelsis deo!</i></p>

<p class="staging">(La portalo ekmalfermi&#285;as; <b>Inga</b> elvenas, akompanata de
<b>mona&#293;inoj, pastroj</b> kaj <b>mona&#293;oj</b>.)</p>

<p>INGA<br>

<span class="staging">(sur la pre&#285;eja &#349;tuparo)</span> Dio ju&#285;is! Vidu tiujn &#265;i manojn; per ili
mi portis la feron.</p>

<p>VO&#264;OJ INTER LA POPOLAMASO<br>

Ili estas puraj kaj blankaj kiel anta&#365;e!</p>

<p>ALIAJ VO&#264;OJ<br>

E&#265; pli belaj!</p>

<p>LA TUTA HOMA ARO<br>

Li certe estas la filo de H&aring;kon Sverrisson!</p>

<p>H&Aring;KON<br>

<span class="staging">(&#265;irka&#365;brakas &#349;in)</span> Dankon, dankon, vi alte benata!</p>

<p>EPISKOPO NIKOLAS<br>

<span class="staging">(preterpasas la jarlon)</span> Malsa&#285;e estis efektivigi la ru&#285;feran
fajropruvon.</p>

<p>SKULE JARLO<br>

Ne, sinjoro episkopo. Dio <em>devis</em> paroli en tiu &#265;i afero.</p>

<p>H&Aring;KON<br>

<span class="staging">(profunde tu&#349;ita, tenas <b>Inga</b> per la mano)</span> Nun tio do estas farita,
tio al kio &#265;iu talento en mi la&#365;te alvokis, &mdash; tio sub kio mia koro
tordis kaj turnis sin &mdash;</p>

<p>DAGFINN BONDE<br>

<span class="staging">(eksteren al la homamaso)</span> Jes, rigardu tiun virinon, kaj pripensu
nun, vi, kiuj estas &#265;i tie! Kiu dubis pri &#349;ia vorto, anta&#365; ol iuj
bezonis ke oni dubu?</p>

<p>P&Aring;L FLIDA<br>

La dubo flustris en &#265;iuj &#265;ambretoj ekde la momento kiam H&aring;kon
tronpretendanto kiel infano porti&#285;is en la kortegon de re&#285;o
Inge.</p>

<p>GREGORIUS JONSSON<br>

Kaj lastan vintron &#285;i kreskis al krio, kaj sonis super la lando
norde kaj sude; tion mi opinias ke &#265;iu ajn povas atesti.</p>

<p>H&Aring;KON<br>

Plej bone povas mi mem tion atesti. Tial mi ja cedis al la konsiloj
de multaj fidelaj amikoj, kaj klinis min tiel profunde, kiel neniu
alia re&#285;e elektita viro faris de longe. Mi pruvis per fajropruvo
mian naski&#285;on, pruvis mian rajton, kiel filo de H&aring;kon Sverrisson,
preni landon kaj regnon herede. Ne volas mi &#265;i tie esplori pli
proksime, kiu nutris la dubon kaj faris &#285;in la&#365;tvo&#265;a, kiel la
parenco de la jarlo diras; sed tion mi scias, ke amare mi suferis sub
&#285;i. Mi estis re&#285;e elektita ekde la infaneco, sed povran re&#285;an
honoron oni atestis al mi, e&#265; <em>tie</em> kie oni opinius, ke mi plej
sekure kura&#285;us atendi &#285;in. Mi nur memorigas lastan pentekostan
diman&#265;on en Nidaros, kiam mi iris al la altaro por oferi, kaj la
&#265;efepiskopo turnis sin, kaj pretendis ne vidi min, por eviti saluti,
kiel estas la kutimo saluti re&#285;ojn. Tamen tia&#309;ojn mi facile
tolerus; sed vera milito estus eksplodonta en la lando, kaj &#285;in mi
devus haltigi.</p>

<p>DAGFINN BONDE<br>

Bone povas esti por re&#285;oj a&#365;skulti al sa&#285;aj konsiloj; sed se
<em>mia</em> konsilo estus a&#365;skultita en tiu &#265;i afero, tiam ne estus per
ru&#285;a fero, sed per malvarma &#349;talo, ke H&aring;kon H&aring;konsson dividus la
rajton inter si kaj siaj malamikoj.</p>

<p>H&Aring;KON<br>

Regu vin, Dagfinn; <em>tio</em> decas al tiu viro, kiu regu la landon.</p>

<p>SKULE JARLO<br>

<span class="staging">(kun subtila rideto)</span> Re&#285;a malamiko estas oportune nomi &#265;iun, kiu
kontra&#365;as la re&#285;an volon. Mi tamen opinias, ke <em>tiu</em> estas al la
re&#285;o plej malutila, kiu malkonsilas al li pruvi sian rajton al la
re&#285;a nomo.</p>

<p>H&Aring;KON<br>

Kiu scias. Se estus mia rajto nur, kiun ni &#265;i tie pritraktadus,
povus okazi, ke mi ne a&#265;etus &#285;in tiel kare; sed ni devas rigardi
pli alten; &#265;i tie temas pri vivotasko kaj devo. Mi sentas tion alte
kaj varme ene en mi, kaj mi ne hontas pro tion diri, &mdash; mi sole estas
tiu, kiu povas gvidi la landon al la plej supera stato en &#265;i tiuj
tempoj; &mdash; re&#285;a naski&#285;o generas re&#285;an devon &mdash;</p>

<p>SKULE JARLO<br>

Trovi&#285;as pluruloj &#265;i tie, kiuj donas al si mem tian belan
ateston.</p>

<p>SIGURD RIBBUNG<br>

Mi faras, kaj kun same bona kialo. Mia avo estis re&#285;o Magnus
Erlingsson &mdash;</p>

<p>H&Aring;KON<br>

Jes, se via patro, Erling Steinvegg, estus filo de re&#285;o Magnus; sed
la plimulto neas tion, kaj &#285;is nun neniu portis la fajropruvon por
tiu pretendo.</p>

<p>SIGURD RIBBUNG<br>

La Ribbungoj elektis min re&#285;o, kaj faris tion libervole, dum Dagfinn
Bonde kaj aliaj Birkibejnoj minacigis por vi re&#285;an nomon.</p>

<p>H&Aring;KON<br>

Jes, tiel vi mizerigis Norvegion, ke la devenulo de Sverre devis
minace progresi.</p>

<p>GUTORM INGASON<br>

Devenulo de Sverre estas mi same certe kiel vi &mdash;</p>

<p>DAGFINN BONDE<br>

Sed ne en rekta linio viron post viro.</p>

<p>EPISKOPO NIKOLAS<br>

Estas inaj generaciaj eroj intertie, Gutorm.</p>

<p>GUTORM INGASON<br>

Mi tamen scias, ke Inge B&aring;rdsson, mia patro, estis le&#285;e elektita
re&#285;o super Norvegio.</p>

<p>H&Aring;KON<br>

&#264;ar trovi&#285;is neniu, kiu sciis, ke la nepo de Sverre estis en vivo.
De la tago, kiam <em>tio</em> evidenti&#285;is, Inge estris la regnon, kiel
kuratoro por mi, ne alicele.</p>

<p>SKULE JARLO<br>

Tio ne povas esti dirata en vero; sian tutan tempon Inge estis re&#285;o
kun &#265;iu le&#285;a potenco kaj sen rezervo. Ke Gutorm malgrandan rajton
havas, povas esti sufi&#265;e vera; &#265;ar li naski&#285;is nelegitime; sed mi
estas la legitime naskita frato de re&#285;o Inge, kaj la le&#285;o estas por
mi, kiam mi postulas kaj prenos plenan heredon post li.</p>

<p>DAGFINN BONDE<br>

Ho, sinjoro jarlo, plenan heredon Vi certe prenis, kaj tion ne nur la
parencaran poseda&#309;on, sed &#265;iujn poseda&#309;ojn kiujn H&aring;kon Sverrisson
postlasis.</p>

<p>EPISKOPO NIKOLAS<br>

Ne &#265;ion, bona Dagfinn. Honoru la veron: &mdash; re&#285;o H&aring;kon retenis
bro&#265;on kaj tiun oran ringon, kiun li portas sur sia brako.</p>

<p>H&Aring;KON<br>

Lasu tion kiel estas; per la helpo de Dio mi bone regajnos hava&#309;ojn.
Kaj nun, vasaloj kaj le&#285;istoj, Vi pre&#285;ejaj fratoj kaj estroj kaj
hirdanoj, nun estas tempo por voki al regna kunsido, kiel decidite
estas. Kun ligitaj manoj mi sidis &#285;is &#265;i tiu tago; mi pensas, ke
neniu viro volas malla&#365;di, ke mi sopiras malligi ilin.</p>

<p>SKULE JARLO<br>

Pluruloj statas kiel Vi, H&aring;kon H&aring;konsson.</p>

<p>H&Aring;KON<br>

<span class="staging">(atenti&#285;as)</span> Sinjoro jarlo, kion Vi aludas?</p>

<p>SKULE JARLO<br>

Mi pensas, ke &#265;iuj ni pretendantoj havas la saman kialon por sopiri.
Ni &#265;iuj estis same stre&#265;e ligitaj; &#265;ar neniu el ni sciis kiom
foren lia rajto valoris.</p>

<p>EPISKOPO NIKOLAS<br>

Malsekure estis pri la aferoj de la eklezio kiel pri tiuj de la
lando; sed nun faru verdikton la le&#285;o de sankta re&#285;o Olaf.</p>

<p>DAGFINN BONDE<br>

<span class="staging">(duonla&#365;te)</span> Novaj ruza&#309;oj!</p>

<p class="staging">(La viroj de <b>H&aring;kon</b> arigas sin.)</p>

<p>H&Aring;KON<br>

<span class="staging">(devigas sin al trankvilo, kaj iras kelkajn pa&#349;ojn al la <b>jarlo</b>)</span> Mi
volas kredi, ke mi ne kaptis Vian opinion. La fajropruvo pruvis mian
alodan rajton al la regno, kaj tial mi ne komprenas ion alian ol tio,
ke la regna kunsido devu doni le&#285;an forton al la elekto de mi kiel
re&#285;on, kio jam okazis en Eyrating anta&#365; ses jaroj.</p>

<p>PLURAJ INTER LA VIROJ DE LA JARLO KAJ DE SIGURD<br>

Ne, ne, &mdash; ni neas!</p>

<p>SKULE JARLO<br>

Tia neniam estis la penso, kiam decidi&#285;is havi regnan kunsidon &#265;i
tie. Pere de la fajropruvo Vi ankora&#365; ne gajnis la regnon, sed nur
pruvis Vian rajton hodia&#365;, prezenti Vin inter ni aliaj pretendantoj,
kaj validigi la pretendon, kiun Vi opinias havi &mdash;</p>

<p>H&Aring;KON<br>

<span class="staging">(regas sin)</span> Tio do mallonge kaj klare signifas, ke dum ses jaroj mi
senrajte portis nomon de re&#285;o, kaj dum ses jaroj, Vi jarlo, sen
rajto regis la landon kiel kuratoro por mi.</p>

<p>SKULE JARLO<br>

Neniel. Iu devis porti la nomon de re&#285;o, kiam mia frato estis
mortinta. La Birkibejnoj, kaj pleje Dagfinn Bonde, agis por Via
pretendo, kaj efektivigis la elekton de Vi, anta&#365; ol ni aliuloj
povis anta&#365;enigi niajn postulojn.</p>

<p>EPISKOPO NIKOLAS<br>

<span class="staging">(al <b>H&aring;kon</b>)</span> La jarlo opinias, ke tiu elekto donis al Vi rajton uzi
la re&#285;an potencon sed ne posedan rajton.</p>

<p>SKULE JARLO<br>

Vi havis &#265;iujn rajtojn; sed kaj Sigurd Ribbung kaj Gutorm Ingason
kaj mi konsideras nin esti same proksimaj heredantoj, kiel Vi; kaj
nun la le&#285;o dividu inter ni kaj diru, kiu firme prenu la heredon por
&#265;iuj tempoj.</p>

<p>EPISKOPO NIKOLAS<br>

Vere dirite la jarlo havas bonan kialon por sia opinio.</p>

<p>SKULE JARLO<br>

Fajropruvoj kaj regnaj kunvenoj estis amba&#365; pli ol unu fojon
proponitaj dum tiuj &#265;i jaroj, sed &#265;iam io intervenis. Kaj, sinjoro
H&aring;kon, se Vi opiniis, ke Via rajto estis senskue firma je la unua
re&#285;a elekto, kial Vi tamen donis Vian aprobon, ke la fajropruvo nun
fari&#285;u?</p>

<p>DAGFINN BONDE<br>

<span class="staging">(incitita)</span> Tiru glavon, re&#285;anoj, kaj lasu <em>&#285;in</em> dividi!</p>

<p>MULTAJ EL LA HIRDO<br>

<span class="staging">(sturmas anta&#365;en)</span> Frapu per glavoj la malamikojn de la re&#285;o.</p>

<p>SKULE JARLO<br>

<span class="staging">(krias al la siaj)</span> Neniun mortigu! Neniun vundigu! Nur tenu ilin
for.</p>

<p>H&Aring;KON<br>

<span class="staging">(retenas la siajn)</span> Eningu la glavon &#265;iu viro, kiu &#285;in tiris! Ingu
la glavon, mi diras! <span class="staging">(trankvile)</span> Vi dekoble malbonigas la staton por
mi per tia impeto.</p>

<p>SKULE JARLO<br>

Tiel viroj atakas virojn en la tuta lando. Jen Vi vidas, H&aring;kon
H&aring;konsson; nun mi opinias ke plej bone montri&#285;is, kion Vi devos
fari, se la paco kaj la vivo de homoj gravas por Vi.</p>

<p>H&Aring;KON<br>

<span class="staging">(post mallonga pripensado)</span> Jes &mdash; mi tion vidas. <span class="staging">(prenas <b>Inga</b> per
la mano kaj turnas sin al unu el tiuj, kiuj staras &#265;e li)</span> Torkell,
vi estis fidela viro en la hirdo de mia patro; prenu &#265;i tiun virinon
hejmen al via lo&#285;ejo, kaj estu bona al &#349;i; &mdash; &#349;i estis ege kara al
H&aring;kon Sverrisson. &mdash; Dio benu vin, mia patrino, &mdash; mi devas iri al
regna kunveno nun. <span class="staging">(<b>Inga</b> premas lian manon kaj foriras kun
<b>Torkell. H&aring;kon</b> silentas momenton, poste anta&#365;en tretas kaj diras
klare)</span> La le&#285;o verdiktu; nur &#285;i. Vi Birkibejnoj, kiuj &#265;eestis en
Eyrating, kaj elektis min re&#285;o, Vi estas nun liberigitaj de la
&#309;uro, kiun Vi &#309;uris al mi tie. Vi Dagfinn, vi ne plu estas mia
mar&#349;alo; mi ne volas kunveni kun mar&#349;alo a&#365; hirdo, ne kun re&#285;anoj
a&#365; kun al&#309;uritaj bataluloj; mi estas malri&#265;a viro; mia tuta
hereda&#309;o estas bro&#265;o kaj tiu ora ringo; &mdash; tio estas povra
poseda&#309;o por salajri la servojn de tiom da bonaj viroj. Nu, Vi
aliaj pretendantoj, nun ni estas egalaj; mi volas nenion havi por
stari anta&#365;e al Vi, krom la rajto kiun mi ricevis desupre, &mdash;
<em>tiun</em> mi nek povas, nek volas dividi kun iu. &mdash; Sonorigu por regna
kunveno, kaj tiam Dio verdiktu kaj la le&#285;o de sankta re&#285;o Olaf.
<span class="staging">(Eliras kun siaj viroj maldekstren; soni&#285;as korno kaj trumpeto tre
fore.)</span></p>

<p>GREGORIUS JONSSON<br>

<span class="staging">(al la jarlo, kiam la amaso estas ekforiranta)</span> Dum la fajropruvo
&#349;ajnis al mi, ke vi estas timema, sed nun vi aspektas &#285;oje kaj
esperplene.</p>

<p>SKULE JARLO<br>

<span class="staging">(kontente)</span> &#264;u vi vidis, ke li havis la okulojn de Sverre kiam li
parolis? Bona estos la elekto &#265;u vi elektos lin a&#365; min kiel
re&#285;on.</p>

<p>GREGORIUS JONSSON<br>

<span class="staging">(maltrankvile)</span> Sed ne cedu. Pensu pri &#265;iuj tiuj kiuj falos kun Via
afero.</p>

<p>SKULE JARLO<br>

Jen mi staras sur la fundamento de le&#285;o kaj juro; nun mi ne ka&#349;as
min por la sanktulo. <span class="staging">(eliras maldekstren kun sia sekvantaro)</span></p>

<p>EPISKOPO NIKOLAS<br>

<span class="staging">(rapidigas sin post <b>Dagfinn Bonde</b>)</span> Certe ordi&#285;os, bona Dagfinn,
ordi&#285;os; &mdash; sed tenu la jarlon tre fore de la re&#285;o, kiam li estos
elektita; &mdash; nur tenu lin tre fore!</p>

<p class="staging">(&#264;iuj eliras maldekstren malanta&#365; la pre&#285;ejon.)</p>

<h4 class="scenrubriko">HALO EN LA RE&#284;A KORTEGO</h4>

<p class="staging">(Maldekstre anta&#365;e estas malalta fenestro; dekstre enireja pordo;
fone pli granda pordo, kiu kondukas al la re&#285;a halo. Apud la
fenestro staras tablo; cetere se&#285;oj kaj benkoj.)<p>

<p class="staging">(<b>Sinjorino Ragnhild</b> kaj <b>Margrete</b> venas elde la pli malgranda
pordo; <b>Sigrid</b> balda&#365; sekvas.)</p>

<p>SINJORINO RAGNHILD<br>

Enen &#265;i tie.</p>

<p>MARGRETE<br>

Jes, &#265;i tie estas plej mallume.</p>

<p>SINJORINO RAGNHILD<br>

<span class="staging">(iras al la fenestro)</span> Kaj jen ni povas rigardi malsupren al la
Tingejo.</p>

<p>MARGRETE<br>

<span class="staging">(singarde rigardas eksteren)</span> Jes, tie malanta&#365; la pre&#285;ejo ili &#265;iuj
estas kunvenintaj. <span class="staging">(turnas sin en ploro)</span> Tie malsupre nun okazos tio,
kio tiros tiom multe post si.</p>

<p>SINJORINO RAGNHILD<br>

Kiu morga&#365; regos &#265;i tie en la halo?</p>

<p>MARGRETE<br>

Ho, silentu. Tian pezan tagon mi neniam pensus vivi.</p>

<p>SINJORINO RAGNHILD<br>

&#284;i devus veni; stari kiel re&#285;a kuratoro ne estis sufi&#265;a tasko por
<em>li.</em></p>

<p>MARGRETE<br>

Jes &mdash; &#285;i devis veni; la nura re&#285;a nomo ne estus sufi&#265;a por
li.</p>

<p>SINJORINO RAGNHILD<br>

Pri kiu vi parolas?</p>

<p>MARGRETE<br>

Pri H&aring;kon.</p>

<p>SINJORINO RAGNHILD<br>

Mi parolis pri la jarlo.</p>

<p>MARGRETE<br>

Ne vivas pli elstaraj viroj ol tiuj du.</p>

<p>SINJORINO RAGNHILD<br>

Vidu Sigurd Ribbung! Kiel inside li sidas, &mdash; &#285;uste kiel lupo en
kateno.</p>

<p>MARGRETE<br>

Jes vidu &mdash;! Li interplektas la manojn anta&#365; si sur la glavsupro,
kaj ripozas la mentonon sure.</p>

<p>SINJORINO RAGNHILD<br>

Li mordas siajn lipharojn kaj ridas &mdash;.</p>

<p>MARGRETE<br>

Kiel a&#265;e li ridas.</p>

<p>SINJORINO RAGNHILD<br>

Li scias, ke neniu volas anta&#365;enigi lian pretendon; &mdash; estas <em>tio</em>,
kio malicigas lin. &mdash; Kiu estas tiu le&#285;isto, kiu nun parolas?</p>

<p>MARGRETE<br>

Estas Gunnar Grjonbak.</p>

<p>SINJORINO RAGNHILD<br>

&#264;u li estas por la jarlo?</p>

<p>MARGRETE<br>

Ne, li certe estas por la re&#285;o &mdash;</p>

<p>SINJORINO RAGNHILD<br>

<span class="staging">(rigardas &#349;in)</span> Por kiu estas li, vi diras?</p>

<p>MARGRETE<br>

Por H&aring;kon H&aring;konsson.</p>

<p>SINJORINO RAGNHILD<br>

<span class="staging">(rigardas eksteren; post mallonga deteno)</span> Kie sidas Gutorm Ingason,
&mdash; lin mi ne vidas.</p>

<p>MARGRETE<br>

Malanta&#365; siaj viroj, <em>tie</em> plej malsupre &mdash; en piedlonga
mantelo.</p>

<p>SINJORINO RAGNHILD<br>

Jes, tie.</p>

<p>MARGRETE<br>

Aspektas kvaza&#365; li hontas &mdash;</p>

<p>SINJORINO RAGNHILD<br>

Estas pro sia patrino.</p>

<p>MARGRETE<br>

Tiel ne faris H&aring;kon.</p>

<p>SINJORINO RAGNHILD<br>

Kiu parolas nun?</p>

<p>MARGRETE<br>

<span class="staging">(rigardas eksteren)</span> Tord Skolle, le&#285;isto de Ranagubernio.</p>

<p>SINJORINO RAGNHILD<br>

&#264;u <em>li</em> estas por la jarlo?</p>

<p>MARGRETE<br>

Ne &mdash; por H&aring;kon.</p>

<p>SINJORINO RAGNHILD<br>

Kiel neskueble la jarlo sidas a&#365;skultante.</p>

<p>MARGRETE<br>

H&aring;kon aspektas trankvil-silente &mdash; sed tamen forte. <span class="staging">(vigle)</span> Se starus
&#265;i tie viro de fore veninta, li konus la du inter &#265;iuj la mil
aliuloj.</p>

<p>SINJORINO RAGNHILD<br>

Vidu, Margrete; Dagfinn Bonde lokigas orumitan se&#285;on por H&aring;kon &mdash;</p>

<p>MARGRETE<br>

P&aring;l Flida lokigas similan al &#285;i malanta&#365; la jarlon &mdash;</p>

<p>SINJORINO RAGNHILD<br>

La viroj de H&aring;kon volas tion malhelpi!</p>

<p>MARGRETE<br>

La jarlo firme tenas la se&#285;on &mdash;!</p>

<p>SINJORINO RAGNHILD<br>

H&aring;kon parolas kolere al li &mdash; <span class="staging">(fu&#285;as kun krio de la fenestro)</span> Ho,
Jesuo Kristo! &#264;u vi vidis la okulojn &mdash; kaj la ridon &mdash;! Ne, tio ne
estis la jarlo!</p>

<p>MARGRETE<br>

<span class="staging">(kiu en timego sekvis &#349;in)</span> Anka&#365; ne H&aring;kon! Nek la jarlo nek
H&aring;kon!</p>

<p>SIGRID<br>

<span class="staging">(&#265;e la fenestro)</span> Ho a&#265;e, a&#265;e!</p>

<p>MARGRETE<br>

Sigrid!</p>

<p>SINJORINO RAGNHILD<br>

&#264;u vi estas &#265;i tie?</p>

<p>SIGRID<br>

Tiel profunden ili devas preni la vojon la&#365; desube, por gajni al la
re&#285;a se&#285;o.</p>

<p>MARGRETE<br>

Ho, pre&#285;u kun ni, ke &#265;io turni&#285;u al la plej bona.</p>

<p>SINJORINO RAGNHILD<br>

<span class="staging">(pala kaj konsterne al <b>Sigrid</b>)</span> &#264;u vi vidis lin &mdash;? &#264;u vi vidis
mian edzon &mdash;? La okulojn kaj la ridon, &mdash; mi ne rekonus lin.</p>

<p>SIGRID<br>

&#264;u li aspektis kiel Sigurd Ribbung!</p>

<p>SINJORINO RAGNHILD<br>

<span class="staging">(malla&#365;te)</span> Jes, li aspektis kiel Sigurd Ribbung!</p>

<p>SIGRID<br>

&#264;u li ridis kiel Sigurd?</p>

<p>SINJORINO RAGNHILD<br>

Jes, jes!</p>

<p>SIGRID<br>

Do ni &#265;iuj devas pre&#285;i!</p>

<p>SINJORINO RAGNHILD<br>

<span class="staging">(kun malespera forto)</span> La jarlo <em>devas</em> esti elektata re&#285;o!
Difekti&#285;as lia animo, se li ne fari&#285;os la plej elstara viro en la
lando!</p>

<p>SIGRID<br>

<span class="staging">(pli forte)</span> Sekve ni &#265;iuj devas pre&#285;i!</p>

<p>SINJORINO RAGNHILD<br>

T&#349;&#349;, kio estas <em>tio</em>! <span class="staging">(&#265;e la fenestro)</span> Kiaj krioj! &#264;iuj viroj
ekstaris; &#265;iuj standardoj kaj blazonoj svingi&#285;as en la vento.</p>

<p>SIGRID<br>

<span class="staging">(kaptas &#349;ian brakon)</span> Pre&#285;u, virino! Pre&#285;u por via edzo!</p>

<p>SINJORINO RAGNHILD<br>

Jes, sankta Olaf, donu al li la tutan potencon en tiu &#265;i lando!</p>

<p>SIGRID<br>

<span class="staging">(sova&#285;e)</span> Neniun &mdash; neniun! Alie li ne savi&#285;os?</p>

<p>SINJORINO RAGNHILD<br>

Li <em>devas</em> havi la potencon. &#264;io bona en li &#285;ermos kaj floros, se
li ricevos &#285;in. &mdash; Elrigardu, Margrete! A&#365;skultu! <span class="staging">(retiras sin
pa&#349;on malanta&#365;en)</span> Jen levi&#285;as &#265;iuj manoj por &#309;uro!</p>

<p>MARGRETE<br>

<span class="staging">(a&#365;skultas &#265;e la fenestro)</span></p>

<p>SINJORINO RAGNHILD<br>

Dio kaj sankta Olaf, por kiu estas tio?</p>

<p>SIGRID<br>

Pre&#285;u!</p>

<p>MARGRETE<br>

<span class="staging">(a&#365;skultas kaj per suprenlevita mano donas signon por silento)</span></p>

<p>SINJORINO RAGNHILD<br>

<span class="staging">(post iom)</span> Parolu! <span class="staging">(De la Tingejo sonori&#285;as la&#365;te en korno
kaj trumpeto.)</span></p>

<p>SINJORINO RAGNHILD<br>

Dio kaj sankta Olaf, por kiu tio estas?</p>

<p class="staging">(Mallonga pa&#365;zo.)</p>

<p>MARGRETE<br>

<span class="staging">(Turnas la kapon kaj diras:)</span> Nun ili prenis H&aring;kon H&aring;konsson kiel
re&#285;on.</p>

<p class="staging">(La muziko por la re&#285;a procesio eksonas, unue malla&#365;te, poste
pli kaj pli proksime. <b>Sinjorino Ragnhild</b> kro&#265;as sin plorante al
<b>Sigrid</b>, kiu silente kondukas &#349;in eksteren dekstre; <b>Margrete</b>
restas senmova, starante apogata apud la fenestrokrado. La re&#285;aj
&#349;ildistoj malfermas la grandajn pordojn; oni rigardas en la halon,
kiu iom post iom pleni&#285;as de la procesiantoj venantaj de la
Tingejo.)</p>

<p>H&Aring;KON<br>

<span class="staging">(turnas sin &#265;e la pordo al <b>Ivar Bodde</b>)</span> Portu al mi la plumon kaj
vakson kaj silkon, &mdash; pergamenon mi havas &#265;i ene. <span class="staging">(iras vigle al la
tablo kaj elmetas kelkajn rulojn da pergameno)</span> Margrete, nun mi
estas re&#285;o!</p>

<p>MARGRETE<br>

Mi salutas mian sinjoron kaj re&#285;on.</p>

<p>H&Aring;KON<br>

Dankon! &mdash; <span class="staging">(rigardas &#349;in, kaj prenas &#349;ian manon.)</span> Pardonu! Mi ne
pensis pri tio, ke ofendi&#285;as Vi du.</p>

<p>MARGRETE<br>

<span class="staging">(tiras al si la manon)</span> Ne ofendi&#285;as mi, &mdash; Vi certe estas re&#285;e
naskita.</p>

<p>H&Aring;KON<br>

<span class="staging">(vigle)</span> Jes, &#265;u ne &#265;iu homo devas diri tion, kiu memoras, kiel
mirinde Dio kaj la sanktuloj savis min el &#265;io malbona? Jara&#285;a la
Birkibejnoj portis min super la montojn en frosto kaj vetera&#265;o, kaj
meze inter tiuj, kiuj insidis kontra&#365; mia vivo. En Nidaros mi
savi&#285;is sendoma&#285;a for de la Bagloj, kiam ili bruligis la urbon kaj
mortigis tiomajn el niaj viroj, dum re&#285;o Inge mem apena&#365; savis sin
sur&#349;ipen grimpante la&#365; la ankro&#349;nurego.</p>

<p>MARGRETE<br>

Vi spertis maldol&#265;an junecon.</p>

<p>H&Aring;KON<br>

<span class="staging">(rigardas &#349;in skrutinie)</span> Imagi&#285;as al mi, ke Vi estus povinta fari
&#285;in pli milda.</p>

<p>MARGRETE<br>

Mi?</p>

<p>H&Aring;KON<br>

Vi povus esti al mi bona edukfratino &#265;iujn tiujn jarojn, kiam ni
kreskis kune.</p>

<p>MARGRETE<br>

Sed ne okazis tiel.</p>

<p>H&Aring;KON<br>

Ne &mdash; tiel ne okazis; &mdash; ni ja rigardis unu la alian, amba&#365; de sia
angulo, sed malofte ni kunparolis &mdash; <span class="staging">(senpacience)</span> Kien li malaperis?
<span class="staging">(<b>Ivar Bodde</b> venas kun la skribiloj)</span> Jen vi estas; donu!</p>

<p class="staging">(<b>H&aring;kon</b> eksidas &#265;e la tablo kaj skribas. Iom poste envenas
<b>Skule jarlo</b>; post li <b>Dagfinn Bonde, episkopo Nikolas</b> kaj <b>Vegard
Veradal</b>.)</p>

<p>H&Aring;KON<br>

<span class="staging">(ekrigardas kaj malsupren metas la plumon)</span> Sinjoro jarlo, &#265;u vi
scias kion jen mi skribas! <span class="staging">(La jarlo proksimi&#285;as)</span> Estas al mia
patrino; mi dankas &#349;in por &#265;io bona, kaj kisas &#349;in mil fojojn &mdash;
jen en la letero, Vi komprenas. &#348;i sendi&#285;os orienten al
Borgarsyssel, kaj vivu tie kun re&#285;a honoro.</p>

<p>SKULE JARLO<br>

Vi ne volas reteni &#349;in en la re&#285;a kortego.</p>

<p>H&Aring;KON<br>

&#348;i estas tro kara por mi, jarlo; &mdash; re&#285;o ne devas havi &#265;e si iun,
kiu estas tro kara por li; re&#285;o devas agi kun liberaj manoj, stari
sola, ne esti kondukata, ne logata. Estas tiom plibonigenda en
Norvegio. <span class="staging">(da&#365;rigas skribi)</span></p>

<p>VEGARD VERADAL<br>

<span class="staging">(malla&#365;te al <b>episkopo Nikolas</b>)</span> Estis <em>mia</em> konsilo, tio &#265;i pri
Inga re&#285;patrino.</p>

<p>EPISKOPO NIKOLAS<br>

Mi tuj konis Vin la&#365; la konsilo.</p>

<p>VEGARD VERADAL<br>

Sed nun pagon por pago.</p>

<p>EPISKOPO NIKOLAS<br>

Atendu. Mi tenos kion mi promesis.</p>

<p>H&Aring;KON<br>

<span class="staging">(donas la pergamenojn al <b>Ivar Bodde</b>)</span> Kunplektu, kaj portu mem al
&#349;i kun multaj koraj salutoj &mdash;.</p>

<p>IVAR BODDE<br>

<span class="staging">(&#309;etinte ekrigardon en la pergamenon)</span> Sinjoro &mdash; jam hodia&#365;, Vi
skribas &mdash;!</p>

<p>H&Aring;KON<br>

Nun la vento estas favora; &#285;i blovas suden la&#365; la fjordo.</p>

<p>DAGFINN BONDE<br>

<span class="staging">(malrapide)</span> Memoru, sinjoro re&#285;o, ke &#349;i ku&#349;is la tutan nokton sur
la altar&#349;tupo en pre&#285;o kaj fasto.</p>

<p>IVAR BODDE<br>

Kaj certe &#349;i estas laca post la fajropruvo.</p>

<p>H&Aring;KON<br>

Vere, vere; &mdash; mia bona kara patrino &mdash;! <span class="staging">(pripensas)</span> Jes, se &#349;i
estas tro laca, &#349;i atendu &#285;is morga&#365;.</p>

<p>IVAR BODDE<br>

Via volo plenumi&#285;os. <span class="staging">(anta&#365;enmetas alian pergamenon)</span> Sed jen la
alia&#309;o, sinjoro.</p>

<p>H&Aring;KON<br>

La alia&#309;o? &mdash; Ivar Bodde, mi ne povas.</p>

<p>DAGFINN BONDE<br>

<span class="staging">(montras al la letero al <b>Inga</b>)</span> Vi tamen povis tion.</p>

<p>IVAR BODDE<br>

&#264;io peka estu rompota.</p>

<p>EPISKOPO NIKOLAS<br>

<span class="staging">(kiu intertempe proksimi&#285;is)</span> Ligu nun la manojn de la jarlo, re&#285;o
H&aring;kon.</p>

<p>H&Aring;KON<br>

<span class="staging">(malla&#365;te)</span> &#264;u Vi opinias, ke <em>tio</em> estas necesa.</p>

<p>EPISKOPO NIKOLAS<br>

Vi neniam a&#265;etos pacon por la lando pli malkare.</p>

<p>H&Aring;KON<br>

Mi do povas. Al mi la plumo! <span class="staging">(skribas)</span></p>

<p>SKULE JARLO<br>

<span class="staging">(al la episkopo, kiu iras dekstren)</span> Aspekte la re&#285;o klinas al Vi la
orelon.</p>

<p>EPISKOPO NIKOLAS<br>

Por Via avanta&#285;o.</p>

<p>SKULE JARLO<br>

&#264;u tion Vi diras?</p>

<p>EPISKOPO NIKOLAS<br>

Anta&#365; vespero Vi dankos min. <span class="staging">(Li malproksimi&#285;as.)</span></p>

<p>H&Aring;KON<br>

<span class="staging">(etendas la pergamenon)</span> Legu tion, jarlo.</p>

<p>SKULE JARLO<br>

<span class="staging">(legas; rigardas la re&#285;on en surprizo, kaj diras duonla&#365;te:)</span> Vi
rompas &#265;iun rilaton kun Kanga la juna?</p>

<p>H&Aring;KON<br>

Kun Kanga, kiun mi amis super &#265;io en la mondo. De hodia&#365; &#349;i neniam
estu renkontata sur la vojo de la re&#285;o.</p>

<p>SKULE JARLO<br>

Grava estas tio, kion Vi jen faras, H&aring;kon &mdash; mi scias el mi mem, kiom
tio kostas &mdash;</p>

<p>H&Aring;KON<br>

For kiu ajn, kiu estas tro kara al la re&#285;o. &mdash; Kunligu la leteron.
<span class="staging">(donas &#285;in al <b>Ivar Bodde</b>)</span></p>

<p>EPISKOPO NIKOLAS<br>

<span class="staging">(klinas sin super la se&#285;on)</span> Sinjoro Re&#285;o, nun vi gajnis etapon al
la amikeco de la jarlo.</p>

<p>H&Aring;KON<br>

<span class="staging">(etendas al li la manon)</span> Dankon, episkopo Nikolas; vi konsilis al mi
la plej bonan. Petu favoron, kaj &#285;i al vi doni&#285;os.</p>

<p>EPISKOPO NIKOLAS<br>

Vi volas?</p>

<p>H&Aring;KON<br>

Tion mi promesas al Vi je mia re&#285;a vorto.</p>

<p>EPISKOPO NIKOLAS<br>

Do faru Vegard Veradal administranto en H&aring;logalando.</p>

<p>H&Aring;KON<br>

Vegard? Li certe estas la plej fidela amiko, kiun mi havas;
malvolonte mi sendas lin tiel foren de mi.</p>

<p>EPISKOPO NIKOLAS<br>

La re&#285;a amiko devas esti re&#285;e pagata. Ligu la jarlon tiel, kiel mi
konsilis, kaj vi estos sekura por &#265;iuj tempoj.</p>

<p>H&Aring;KON<br>

<span class="staging">(prenas folion de pergameno)</span> Vegard havu la administradon en
H&aring;logalando. <span class="staging">(skribante)</span> Jen mi donas al li mian re&#285;an leteron pri
tio. <span class="staging">(La episkopo malproksimi&#285;as.)</span></p>

<p>SKULE JARLO<br>

<span class="staging">(proksimi&#285;as al la tablo)</span> Kion Vi jen skribas?</p>

<p>H&Aring;KON<br>

<span class="staging">(etendas al li la folion)</span> Legu.</p>

<p>SKULE JARLO<br>

<span class="staging">(legas kaj rigardas la re&#285;on pripense)</span> Vegard Veradal? En
H&aring;logalando?</p>

<p>H&Aring;KON<br>

En la norda regiono, kiu estas vakanta.</p>

<p>SKULE JARLO<br>

&#264;u Vi ne memoras, ke anka&#365; Andres Skjaldarband administras tie
norde? Tiuj du estas amaraj malamikoj; &mdash; Andres Skjaldarband tenas
sin al mi &mdash;</p>

<p>H&Aring;KON<br>

<span class="staging">(ridetas kaj ekstaras)</span> Kaj Vegard al mi. Tial tiuj du paci&#285;u plej
eble frue. De nun ne devas esti iu malakordo inter la viroj de la
re&#285;o kaj tiuj de la jarlo.</p>

<p>EPISKOPO NIKOLAS<br>

Hm, tio &#265;i povus balda&#365; iri erarvoje! <span class="staging">(proksimi&#285;as en
maltrankvilo)</span></p>

<p>SKULE JARLO<br>

Vi pensas profunde kaj sa&#285;e, H&aring;kon.</p>

<p>H&Aring;KON<br>

<span class="staging">(varme)</span> Skule jarlo, hodia&#365; mi prenis de Vi la regnon, &mdash; sed lasu
vian filinon dividi &#285;in kun mi!</p>

<p>SKULE JARLO<br>

Mian filinon!</p>

<p>MARGRETE<br>

Dio!</p>

<p>H&Aring;KON<br>

Margrete, &mdash; &#265;u Vi volas esti re&#285;ino?</p>

<p>MARGRETE<br>

<span class="staging">(silentas)</span></p>

<p>H&Aring;KON<br>

<span class="staging">(prenas &#349;ian manon)</span> Respondu al mi.</p>

<p>MARGRETE<br>

<span class="staging">(malla&#365;te)</span> Mi volonte estu Via edzino.</p>

<p>SKULE JARLO<br>

<span class="staging">(kun manpremo)</span> Paco kaj konsento elkore.</p>

<p>H&Aring;KON<br>

Dankon!</p>

<p>IVAR BODDE<br>

<span class="staging">(al <b>Dagfinn</b>)</span> La&#365;do al la &#265;ielo; nun tagi&#285;as.</p>

<p>DAGFINN BONDE<br>

Mi preska&#365; kredas. Tiel bone mi neniam anta&#365;e &#349;atis la jarlon.</p>

<p>EPISKOPO NIKOLAS<br>

<span class="staging">(malanta&#365;e)</span> &#264;iam surgarde, bona Dagfinn, &mdash; &#265;iam surgarde.</p>

<p>IVAR BODDE<br>

<span class="staging">(al <b>Vegard</b>)</span> Nun Vi estas administranto en H&aring;logalando; jen estas la
re&#285;a mano por tio. <span class="staging">(donas al li la leteron)</span></p>

<p>VEGARD VERADAL<br>

Mi poste dankos la re&#285;on por lia graco. <span class="staging">(volas foriri)</span></p>

<p>EPISKOPO NIKOLAS<br>

<span class="staging">(haltigas lin)</span> Andres Skjaldarband estas akra ulo; ne lasu Vin
subi&#285;i.</p>

<p>VEGARD VERADAL<br>

&#284;is nun &#285;i ne sukcesis por iu. <span class="staging">(eliras)</span></p>

<p>EPISKOPO NIKOLAS<br>

<span class="staging">(sekvas )</span> Estu kiel roko kaj siliko kontra&#365; Andres Skjaldasband, &mdash;
kaj cetere kunprenu mian benon.</p>

<p>IVAR BODDE<br>

<span class="staging">(kiu atendis malanta&#365; la re&#285;o kun la pergamenoj en la mano)</span> Jen la
leteroj, sinjoro &mdash;</p>

<p>H&Aring;KON<br>

Bone; donu ilin al la jarlo.</p>

<p>IVAR BODDE<br>

Al la jarlo? &#264;u <em>Vi</em> ne volas surmeti la sigelon?</p>

<p>H&Aring;KON<br>

Tion la jarlo ja kutime faras; &mdash; li havas la sigelon.</p>

<p>IVAR BODDE<br>

<span class="staging">(malla&#365;te)</span> Jes &#285;is nun, &mdash; tiom longe kiom li estis Via kuratoro;
&mdash; sed <em>nun</em>!</p>

<p>H&Aring;KON<br>

<em>Nun</em> kiel anta&#365;e; &mdash; la jarlo havas la sigelon.
<span class="staging">(malproksimi&#285;as)</span></p>

<p>SKULE JARLO<br>

Donu al mi la leterojn, Ivar Bodde. <span class="staging">(Iras al la tablo kun ili,
elprenas la regnan sigelon, kiun li portas ka&#349;ita en la zono, kaj
sigelas dum tio kio sekvas)</span></p>

<p>EPISKOPO NIKOLAS<br>

<span class="staging">(duonla&#365;te)</span> H&aring;kon H&aring;konsson estas re&#285;o &mdash; kaj la jarlo havas la
sigelon de la re&#285;o; &mdash; certe aran&#285;i&#285;os, aran&#285;i&#285;os.</p>

<p>H&Aring;KON<br>

Kion Vi diras, sinjoro episkopo?</p>

<p>EPISKOPO NIKOLAS<br>

Mi diras, Dio kaj Sankto Olaf gardas sian sanktan eklezion. <span class="staging">(iras en
la re&#285;an halon)</span></p>

<p>H&Aring;KON<br>

<span class="staging">(proksimi&#285;as al <b>Margrete</b>)</span> Sa&#285;a re&#285;ino povas efiki grandajn agojn
en la lando; Vin mi kura&#285;is sekure elekti, &#265;ar mi scias ke vi estas
sa&#285;a.</p>

<p>MARGRETE<br>

Nur <em>tio</em>!</p>

<p>H&Aring;KON<br>

Kion vi aludas?</p>

<p>MARGRETE<br>

Nenion, nenion, sinjoro.</p>

<p>H&Aring;KON<br>

Kaj Vi ne ripro&#265;as min, kvankam Vi malkaptis belajn dezirojn pro mi?</p>

<p>MARGRETE<br>

Mi ne malkaptis belajn dezirojn pro Vi.</p>

<p>H&Aring;KON<br>

Kaj Vi volas stari proksime al mi, kaj doni al mi bonajn konsilojn?</p>

<p>MARGRETE<br>

Mi volonte volas stari proksime al Vi.</p>

<p>H&Aring;KON<br>

Kaj doni al mi bonajn konsilojn. Dankon pro tio; konsiloj de virinoj
utilas al &#265;iu viro; kaj de nun mi havas neniun alian ol Vi, &mdash; mian
patrinon mi devis forsendi &mdash;</p>

<p>MARGRETE<br>

Jes, &#349;i estis al vi tro kara.</p>

<p>H&Aring;KON<br>

Kaj mi estas re&#285;o. Adia&#365;, Margrete! Vi ankora&#365; estas tro juna; sed
venontan someron nia geedzi&#285;a festo okazos. &mdash; kaj de tiu momento mi
promesas teni Vin &#265;e mi en &#265;iu deca fido kaj honoro.</p>

<p>MARGRETE<br>

<span class="staging">(ridetas mal&#285;oje)</span> Jes, mi scias ke da&#365;ros longe &#285;is Vi sendos min
for.</p>

<p>H&Aring;KON<br>

<span class="staging">(vigle)</span> Sendi Vin for? Tion mi neniam faros!</p>

<p>MARGRETE<br>

<span class="staging">(kun larmoplenaj okuloj)</span> Ne, tion H&aring;kon faros nur pri tiuj, kiuj
estas al li tro karaj. <span class="staging">(iras al la elireja pordo. <b>H&aring;kon</b> penseme
postrigardas &#349;in.)</span></p>

<p>SINJORINO RAGNHILD<br>

<span class="staging">(de dekstre)</span> La re&#285;o kaj la jarlo tiom longe &#265;i tie! La timo
mortigas min; &mdash; Margrete, kion la re&#285;o diris kaj faris?</p>

<p>MARGRETE<br>

Ho, multe! Laste li nomis administranton kaj re&#285;inon.</p>

<p>SINJORINO RAGNHILD<br>

Vi, Margrete!</p>

<p>MARGRETE<br>

<span class="staging">(&#265;irka&#365;brakas la kolon de la patrino)</span> Jes!</p>

<p>SINJORINO RAGNHILD<br>

Vi fari&#285;os re&#285;ino!</p>

<p>MARGRETE<br>

Nur re&#285;ino; &mdash; Sed mi pensas ke mi tamen estas &#285;oja pro tio. <span class="staging">(&#348;i
kaj la patrino kune eliras dekstre.)</span></p>

<p>SKULE JARLO<br>

<span class="staging">(al <b>Ivar Bodde</b>)</span> Jen niaj leteroj; portu ilin al la re&#285;a patrino
kaj al Kanga. <span class="staging">(<b>Ivar Bodde</b> klinas sin kaj foriras.)</span></p>

<p>DAGFINN BONDE<br>

<span class="staging">(&#265;e la hala pordo)</span> La &#265;efepiskopo de Nidaros deziras komuniki al
re&#285;o H&aring;kon H&aring;konsson sian oma&#285;on!</p>

<p>H&Aring;KON<br>

<span class="staging">(spiras per plena brusto)</span> Fine mi estas re&#285;o de Norvegio.
<span class="staging">(iras en la halon)</span></p>

<p>SKULE JARLO<br>

<span class="staging">(ka&#349;as la re&#285;an sigelon en la zonon)</span> Sed <em>mi</em> regas landon kaj
regnon.</p>

<p class="aktfino">Kurteno</p>
</div>

<div class="acte">
<h3 class="actehead">DUA AKTO</h3>


<p class="staging">(La festena halo en la re&#285;a kortego en Bergen. Arka fenestro meze
sur la fona muro. La&#365; tiu estas estrado kun sidlokoj por la virinoj.
&#264;e la maldekstra longa muro staras la re&#285;a se&#285;o kelkajn &#349;tupojn
super la planko; meze sur la kontra&#365;a muro estas granda enireja
pordo. Standardoj, blazonoj, &#349;ildoj, armiloj kaj multkoloraj
tapi&#349;oj pendas sur la murkolonoj kaj de la eltran&#265;ita ligna
plafono. &#264;irka&#365;e en la halo staras tabloj por trinka&#309;oj kun
kru&#265;oj, trinkkornoj, kaj pokaloj.)</p>

<p class="staging">(<b>Re&#285;o H&aring;kon</b> sidas sur la estrado &#265;e <b>Margrete, Sigrid,
sinjorino Ragnhild</b> kaj multaj altrangaj virinoj. <b>Ivar Bodde</b> staras
malanta&#365; la se&#285;o de la re&#285;o. &#264;irka&#365; la trinka&#309;-tabloj la viroj
de la re&#285;o kaj la jarlo kun gastoj sidantaj sur benkoj. &#264;e la plej
anta&#365;a tablo dekstre sidas inter aliuloj <b>Dagfinn Bonde, Gregorius
Jonsson</b> kaj <b>P&aring;l Flida</b>. <b>Skule jarlo</b> kaj <b>episkopo Nikolas</b> ludas
&#349;akon &#265;e tablo maldekstre. La servistoj de la jarlo alvenas kaj
eliras portantaj trinka&#309;ojn. El apuda &#265;ambro a&#365;di&#285;as muziko dum
la sekvaj scenoj.)</p>

<p>DAGFINN BONDE<br>

Nun pasas jam la kvina tago, kaj ankora&#365; la servistoj same rapide
surtabligas plenajn kru&#265;ojn.</p>

<p>P&Aring;L FLIDA<br>

Neniam estis la kutimo de la jarlo malsatigi siajn gastojn.</p>

<p>DAGFINN BONDE<br>

Ja aspektas tiel. Pri tia glora re&#285;a nupto neniam anta&#365;e
rakonti&#285;is en Norvegio.</p>

<p>P&Aring;L FLIDA<br>

Skule jarlo ja neniam anta&#365;e donis filinon edzine.</p>

<p>DAGFINN BONDE<br>

Vere, vere; la jarlo estas potenca viro.</p>

<p>HIRDANO<br>

Disponas la trionon de la regno. Tio estas pli ol iu ajn jarlo havis
pasinte.</p>

<p>P&Aring;L FLIDA<br>

La parto de la re&#285;o tamen estas pli granda.</p>

<p>DAGFINN BONDE<br>

Pri tio ni ne parolu &#265;i tie; nun ni estas amikoj kaj bone
repacigitaj. <span class="staging">(trinkas kun <b>P&aring;l</b>.)</span> Lasu la re&#285;on esti re&#285;o kaj la
jarlon jarlo.</p>

<p>P&Aring;L FLIDA<br>

<span class="staging">(ridas)</span> Facile a&#365;di&#285;as de vi, ke vi estas re&#285;ano.</p>

<p>DAGFINN BONDE<br>

Tio devas anka&#365; la jarlanoj esti.</p>

<p>P&Aring;L FLIDA<br>

Neniam tio. Ni &#309;uris &#309;uron al la <em>jarlo</em>, sed ne al la re&#285;o.</p>

<p>DAGFINN BONDE<br>

Tio povos ankora&#365; okazi.</p>

<p>EPISKOPO NIKOLAS<br>

<span class="staging">(malla&#365;te al la jarlo dum la ludado)</span> &#264;u vi a&#365;das, kion Dagfinn
Bonde diras?</p>

<p>SKULE JARLO<br>

<span class="staging">(ne suprenrigardante)</span> Mi tamen a&#365;das.</p>

<p>GREGORIUS JONSSON<br>

<span class="staging">(rigardas signifoplene al <b>Dagfinn</b>)</span> &#264;u la re&#285;o ion tian
pripensas?</p>

<p>DAGFINN BONDE<br>

Nu nu, &mdash; lasu tion; &mdash; neniu malakordo hodia&#365;.</p>

<p>EPISKOPO NIKOLAS<br>

La re&#285;o volas &#309;ure ligi viajn virojn, jarlo.</p>

<p>GREGORIUS JONSSON<br>

<span class="staging">(pli forte)</span> &#264;u la re&#285;o ion tian pripensas, mi demandas?</p>

<p>DAGFINN BONDE<br>

Mi ne respondas. Ni trinku por paco kaj amikeco inter la re&#285;o kaj la
jarlo. La biero estas bona.</p>

<p>P&Aring;L FLIDA<br>

&#284;i anka&#365; havis bonan tempon por fermenti.</p>

<p>GREGORIUS JONSSON<br>

Tri fojojn la jarlo pretigis la nupton; tri fojojn la re&#285;o promesis
veni, &mdash; tri fojojn li trompis.</p>

<p>DAGFINN BONDE<br>

Malla&#365;du la jarlon pro <em>tio</em>; li donis al ni sufi&#265;on por prizorgi
en Viken.</p>

<p>P&Aring;L FLIDA<br>

Sigurd Ribbung donis al vi ankora&#365; pli por prizorgi en Vermlando,
la&#365; tio kio diri&#285;as.</p>

<p>DAGFINN BONDE<br>

<span class="staging">(flami&#285;e)</span> Jes, kiu estis tiu, kiu liberigis Sigurd Ribbung?</p>

<p>GREGORIUS JONSSON<br>

Sigurd Ribbung forkuris de ni en Nidaros, tio estas konata por
&#265;iuj.</p>

<p>DAGFINN BONDE<br>

Sed ne estas konata por iuj, ke Vi malhelpis lin.</p>

<p>EPISKOPO NIKOLAS<br>

<span class="staging">(al la jarlo, kiu pripensas iun movon)</span> &#264;u vi a&#365;das, jarlo, &mdash; estis
Vi, kiu ellasis Sigurd Ribbung.</p>

<p>SKULE JARLO<br>

<span class="staging">(movas)</span> Tiu kanto estas malnova.</p>

<p>GREGORIUS JONSSON<br>

<span class="staging">(al <b>Dagfinn</b>)</span> Mi tamen pensis, ke vi a&#365;dis pri la islandano, Andres
Torsteinsson, amiko de Sigurd Ribbung &mdash;</p>

<p>DAGFINN BONDE<br>

Jes; kiam Sigurd estis forkurinta, Vi pendigis la islandanon, tion mi
scias.</p>

<p>EPISKOPO NIKOLAS<br>

<span class="staging">(movas kaj diras ridante al la jarlo:)</span> Nun mi frapas la peonon,
sinjoro jarlo.</p>

<p>SKULE JARLO<br>

<span class="staging">(a&#365;deblete)</span> Frapu &#285;in; peono ne multe valoras. <span class="staging">(movas pecon)</span></p>

<p>DAGFINN BONDE<br>

Jes, tion la islandano spertis, kiam Sigurd Ribbung forkuris al
Vermlando.</p>

<p class="staging">(Subpremata rido inter la re&#285;anoj; la interparolo da&#365;ras
malla&#365;te; tuj poste envenas viro, kiu flustras al <b>Gregorius
Jonsson</b>.)</p>

<p>EPISKOPO NIKOLAS<br>

Kaj nun mi faras jenan movon; kaj vi estas perdinta.</p>

<p>SKULE JARLO<br>

Aspektas tiel.</p>

<p>EPISKOPO NIKOLAS<br>

<span class="staging">(klini&#285;ante malanta&#365;en en la se&#285;o)</span> Vi ne bone defendis la re&#285;on
dum la lastaj movoj.</p>

<p>SKULE JARLO<br>

<span class="staging">(falfrapas la pecojn kaj ekstaras)</span> Post longe mi laci&#285;is esti
re&#285;defendanto.</p>

<p>GREGORIUS JONSSON<br>

<span class="staging">(proksimi&#285;as kaj diras malla&#365;te:)</span> Sinjoro Jarlo, Jostein Tamb
informas, ke nun la &#349;ipo ku&#349;as preta por forvelo.</p>

<p>SKULE JARLO<br>

<span class="staging">(malla&#365;te)</span> Bone. <span class="staging">(elprenas sigelitan pergamenon)</span> Jen la letero.</p>

<p>GREGORIUS JONSSON<br>

<span class="staging">(skuas la kapon)</span> Jarlo, jarlo, &mdash; &#265;u <em>tio</em> estas konsilinda?</p>

<p>SKULE JARLO<br>

Kio?</p>

<p>GREGORIUS JONSSON<br>

&#284;i portas la re&#285;an sigelon.</p>

<p>SKULE JARLO<br>

Estas por la bono de la re&#285;o ke mi agas.</p>

<p>GREGORIUS JONSSON<br>

Do lasu al la re&#285;o mem rifuzi la oferton.</p>

<p>SKULE JARLO<br>

Tion li ne faros, se li povos decidi. &#264;iuj liaj pensoj kaj atento
estas turnataj al subjugo de la Ribbungoj; tial li volas sekurigi sin
en &#265;iuj flankoj.</p>

<p>GREGORIUS JONSSON<br>

Sa&#285;a povas esti tio, kion Vi nun faras, &mdash; sed estas dan&#285;era.</p>

<p>SKULE JARLO<br>

Lasu tion al mi. Sendu la leteron, kaj diru al Jostein, ke li tuj
forvelu.</p>

<p>GREGORIUS JONSSON<br>

Fari&#285;os kiel Vi ordonas.</p>

<p class="staging">(eliras dekstre kaj revenas iom poste)</p>

<p>EPISKOPO NIKOLAS<br>

<span class="staging">(al la jarlo)</span> Aspekte Vi havas multon prizorgendan.</p>

<p>SKULE JARLO<br>

Sed bagatelan dankon.</p>

<p>EPISKOPO NIKOLAS<br>

La re&#285;o ekstaris.</p>

<p class="staging">(<b>H&aring;kon</b> proksimi&#285;as; &#265;iuj viroj ekstaras de &#265;e la tabloj.)</p>

<p>H&Aring;KON<br>

<span class="staging">(al la episkopo)</span> Ege devas &#285;ojigi nin, kiel sana kaj forta Vi tenis
Vin &#265;i tiujn gajajn tagojn.</p>

<p>EPISKOPO NIKOLAS<br>

Ekflagras kelkfoje, sinjoro re&#285;o; tamen ne longe da&#365;ros. Mi ku&#349;is
malsana la tutan vintron.</p>

<p>H&Aring;KON<br>

Nu ja, &mdash; Vi vivis fortan vivon, ri&#265;an je multaj famaj agoj.</p>

<p>EPISKOPO NIKOLAS<br>

<span class="staging">(skuas la kapon)</span> Ho, estas limo por tio; mi havas ankora&#365; multon
nefaritan. Ke mi scius, &#265;u mi havus tempon por &#265;io.</p>

<p>H&Aring;KON<br>

La vivantoj devas preni heredon post tiuj, kiuj foriras, estiminda
sinjoro; ni &#265;iuj ja volas la plej bonan por lando kaj popolo.
<span class="staging">(turnas sin al la jarlo)</span> Io ege mirigas min; neniu el niaj
administrantoj en H&aring;logalando venis al la edzi&#285;festo.</p>

<p>SKULE JARLO<br>

Jes, vere; Andres Skjaldarband mi certe atendis.</p>

<p>H&Aring;KON<br>

<span class="staging">(ridetante)</span> Kaj anka&#365; Vegard Veradal.</p>

<p>SKULE JARLO<br>

Anka&#365; Vegard, jes.</p>

<p>H&Aring;KON<br>

<span class="staging">(&#349;erce)</span> Kaj mi esperas, ke Vi estus lin pli bone akceptinta, ol
anta&#365; sep jaroj sur la kajo en Oslo, kiam Vi pikis lian vangon, tiel
ke la glavo mem eltran&#265;is sin.</p>

<p>SKULE JARLO<br>

<span class="staging">(ridas sin&#285;ene)</span> Jes, kiam Gunnulf, via patrinflanka onklo,
haktran&#265;is la rektan manon de Sira Ejliv, mia plej bona amiko kaj
konsilanto.</p>

<p>EPISKOPO NIKOLAS<br>

<span class="staging">(gaje)</span> Kaj kiam Dagfinn Bonde kaj la hirdanoj starigis noktan gardon
sur la re&#285;a &#349;ipo, kaj diris, ke la re&#285;o ne estas sekura sub la
defendo de la jarlo!</p>

<p>H&Aring;KON<br>

<span class="staging">(serioze)</span> Tiuj tagoj estas forpasintaj kaj forgesitaj.</p>

<p>DAGFINN BONDE<br>

<span class="staging">(proksimi&#285;as)</span> Nun ni povas sonorigi por armilludo malsupre sur la
ludejo, se pla&#265;as al Vi, sinjoro.</p>

<p>H&Aring;KON<br>

Bone. Hodia&#365; ni akceptas &#265;iun &#285;ojon; morga&#365; ni denove komencos
pensi pri la Ribbungoj kaj la jarlo en la Orkadoj.</p>

<p>EPISKOPO NIKOLAS<br>

Jes, li ja rifuzas pagi la imposton?</p>

<p>H&Aring;KON<br>

Se mi havus la Ribbungoj for de la nuko, mi mem velus okcidenten.</p>

<p class="staging">(<b>H&aring;kon</b> iras al la estrado, etendas la manon al <b>Margrete</b> kaj
kondukas &#349;in elen dekstre; iom post iom la aliuloj sekvas.)</p>

<p>EPISKOPO NIKOLAS<br>

<span class="staging">(al <b>Ivar Bodde</b>)</span> A&#365;skultu iomete. Kiu estas tiu viro nomita Jostein
Tamb?</p>

<p>IVAR BODDE<br>

Estas &#265;i tie maristo el la Orkadoj, kiu tiel nomi&#285;as.</p>

<p>EPISKOPO NIKOLAS<br>

El la Orkadoj? Nu tiel. Kaj nun li velos hejmen.</p>

<p>IVAR BODDE<br>

Jes, li ja tion faros.</p>

<p>EPISKOPO NIKOLAS<br>

<span class="staging">(pli silente)</span> Kun valora kargo, Ivar Bodde!</p>

<p>IVAR BODDE<br>

Greno kaj teksa&#309;oj, mi opinias.</p>

<p>EPISKOPO NIKOLAS<br>

Kaj letero de Skule jarlo.</p>

<p>IVAR BODDE<br>

<span class="staging">(ekmire)</span> Al kiu?</p>

<p>EPISKOPO NIKOLAS<br>

Mi ne scias; &mdash; kun re&#285;a sigelo &mdash;</p>

<p>IVAR BODDE<br>

<span class="staging">(kaptas lian brakon)</span> Sinjoro episkopo, &mdash; &#265;u estas kiel vi
diras?</p>

<p>EPISKOPO NIKOLAS<br>

T&#349;&#349;, ne miksu min en tiun aferon. <span class="staging">(malproksimi&#285;as)</span></p>

<p>IVAR BODDE<br>

Do mi tuj devas &mdash;! Dagfinn Bonde! Dagfinn! Dagfinn &mdash;! <span class="staging">(premas sin
tra la amaso &#265;e la elirpordo)</span></p>

<p>EPISKOPO NIKOLAS<br>

<span class="staging">(simpatiante al <b>Gregorius Jonsson</b>)</span> Neniu tago sen doma&#285;o al iu pri
hava&#309;o a&#365; libereco!</p>

<p>GREGORIUS JONSSON<br>

Pri kiu nun?</p>

<p>EPISKOPO NIKOLAS<br>

Povra maristo, &mdash; Jostein Tamb &#349;ajnas al mi, ke oni nomis lin.</p>

<p>GREGORIUS JONSSON<br>

Jostein &mdash;?</p>

<p>EPISKOPO NIKOLAS<br>

Dagfinn Bonde volas malpermesi al li forveli.</p>

<p>GREGORIUS JONSSON<br>

&#264;u Dagfinn volas malpermesi al li, vi diras?</p>

<p>EPISKOPO NIKOLAS<br>

&#284;uste nun li eliris.</p>

<p>GREGORIUS JONSSON<br>

Pardonu min, sinjoro, mi devas rapidi&#285;i &mdash;</p>

<p>EPISKOPO NIKOLAS<br>

Jes, faru tion, bona vasalo! &mdash; Dagfinn Bonde estas tiom
ekfurioza.</p>

<p class="staging">(<b>Gregorius Jonsson</b> rapidegas elen dekstre inter la restanta
&#265;eestantaro; nur <b>Skule jarlo</b> kaj <b>episkopo Nikolas</b> restas en la
halo.)</p>

<p>SKULE JARLO<br>

<span class="staging">(pa&#349;as en pensoj tien kaj reen; subite li kvaza&#365; veki&#285;as; li
rigardas &#265;irka&#365;e kaj diras:)</span> Kiel silente subite fari&#285;is.</p>

<p>EPISKOPO NIKOLAS<br>

La re&#285;o eliris.</p>

<p>SKULE JARLO<br>

Kaj &#265;iuj homoj sekvis lin.</p>

<p>EPISKOPO NIKOLAS<br>

&#264;iuj krom Vi.</p>

<p>SKULE JARLO<br>

Estas io granda, tio, esti re&#285;o.</p>

<p>EPISKOPO NIKOLAS<br>

<span class="staging">(singarde)</span> &#264;u Vi &#349;atus provi tion, jarlo?</p>

<p>SKULE JARLO<br>

<span class="staging">(ridetas serioze)</span> Mi <em>estas</em> provinta tion; &#265;iun dormgravedan
nokton mi estas re&#285;o en Norvegio.</p>

<p>EPISKOPO NIKOLAS<br>

Son&#285;oj avertas.</p>

<p>SKULE JARLO<br>

Ili anka&#365; tentas.</p>

<p>EPISKOPO NIKOLAS<br>

Apena&#365; Vin. Pasinte, tion mi povas kompreni; &mdash; sed nun, kiam Vi
havas la trionon de la regno, regas kiel la unua viro en la lando kaj
estas la patro de la re&#285;ino &mdash;</p>

<p>SKULE JARLO<br>

Pleje nun, &mdash; pleje nun.</p>

<p>EPISKOPO NIKOLAS<br>

Nenion ka&#349;u! Konfesu; &#265;ar Vi certe portas grandan suferon.</p>

<p>SKULE JARLO<br>

Pleje nun, kiel mi diras. <em>Tio</em> estas la granda kondamno, kiu
premku&#349;as sur mia vivo; stari tiel proksime al la stato plej alta &mdash;
nur fenda fa&#365;ko disigas &mdash; salto transen, &mdash; aliflanke estas re&#285;a
nomo kaj purpura mantelo kaj trono kaj potenco kaj &#265;io; &#265;iun tagon
mi havas tion anta&#365; la okuloj &mdash; sed neniam transvenos.</p>

<p>EPISKOPO NIKOLAS<br>

Vere, vere, jarlo.</p>

<p>SKULE JARLO<br>

Kiam ili elektis Guthorm Sigurdsson kiel re&#285;on, mi estis en la plena
forto de mia juneco; tiam estis kvaza&#365; la&#365;te kriis en mi: For, tiu
infano, &mdash; <em>mi</em> estas la matura, forta viro! &mdash; sed Guthorm estis
filo de re&#285;o; estis fa&#365;ko inter mi kaj la trono.</p>

<p>EPISKOPO NIKOLAS<br>

Vi ne kura&#285;is &mdash;</p>

<p>SKULE JARLO<br>

Poste Erling Steinvegg saluti&#285;is kiel re&#285;o de la Slittungoj. Tiam
denove kriis ene en mi: Skule estas pli granda estro ol Erling
Steinvegg! Sed mi estus devinta rompi kun la Birkibejnoj; &mdash; <em>tio</em>
estis la fa&#365;ko tiam.</p>

<p>EPISKOPO NIKOLAS<br>

Kaj Erling fari&#285;is re&#285;o de la Slittungoj, kaj poste por la
Ribbungoj, kaj Vi atendis!</p>

<p>SKULE JARLO<br>

Mi atendis la morton de Guthorm.</p>

<p>EPISKOPO NIKOLAS<br>

Kaj Guthorm mortis, kaj Inge B&aring;rdsson, Via frato, fari&#285;is re&#285;o.</p>

<p>SKULE JARLO<br>

Jen mi atendis la morton de mia frato. Li estis malsana ekde la unua
pa&#349;o; &#265;iun matenon, kiam ni renkonti&#285;is por la sankta meso, mi
sidis ka&#349;rigardante, &#265;u la malsano ne estus pli grava. &#264;iu ektiro
de doloro pasanta sur lia viza&#285;o estis por mi kiel bloveto en la
velo kaj portis min pli proksimen al la trono. &#264;iu &#285;emspiro kiu
malakrigis lian suferon kaj angoron, sonis por mi kiel korno kaj
klariono fore sub la deklivoj, kiel mesa&#285;oj venantaj de fore por
anonci, ke nun mi devus preni la regadon. Tiel mi el&#349;iris kun radiko
kaj fibroj &#265;iun koran fratan penson; kaj Inge mortis, kaj H&aring;kon
venis, &mdash; kaj la Birkibejnoj prenis <em>lin</em> kiel re&#285;on.</p>

<p>EPISKOPO NIKOLAS<br>

Kaj Vi atendis.</p>

<p>SKULE JARLO<br>

&#348;ajnis al mi, ke devus veni helpo de supre. Mi sentis la re&#285;an
forton en mi, kaj mi maljuni&#285;is; &#265;iu tago kiu pasis, estis tago,
kiu preni&#285;is el mia vivotasko. &#264;iun vesperon mi pensis: Morga&#365;
okazos mirakla signo, kiu faligos lin kaj metos min sur la vakan
se&#285;on.</p>

<p>EPISKOPO NIKOLAS<br>

Malgranda estis tiam la potenco de H&aring;kon; li estis nur infano; mankis
nur pa&#349;o, nenio pli, sed Vi ne alpa&#349;is.</p>

<p>SKULE JARLO<br>

Tiu pa&#349;o tamen estis granda; &#285;i estus min disigita de mia tuta
parencaro kaj &#265;iuj miaj amikoj.</p>

<p>EPISKOPO NIKOLAS<br>

Jes <em>jen</em> la afero, Skule jarlo, &mdash; <em>jen</em> la malbeno, kiu estas
ku&#349;inta super Via vivo. Vi volas havi &#265;iujn vojojn malfermaj en
ekstrema bezono, &mdash; Vi ne kura&#285;as rompi &#265;iujn pontojn, kaj nur
reteni unu, defendi nur tiun, kaj venki a&#365; fali <em>tie</em>. Vi metas
kaptilojn por Via malamiko, Vi konstruas kaptilon por lia piedo, kaj
pendigas akrajn glavojn super lian kapon, Vi &#349;utas venenon en &#265;iuj
pelvoj, kaj Vi elmetis centojn da retoj; sed se li riskos kapti&#285;i en
unu el ili, Vi ne kura&#285;as tiri la &#349;nuron; se li etendas la manon
por la veneno, Vi opinias, ke estas pli sekure se li falos sub la
glavo; se eblas kapti lin matene, Vi trovas, ke estos pli bone ke
okazu vespere.</p>

<p>SKULE JARLO<br>

<span class="staging">(rigardas lin serioze)</span> Kaj kion Vi volus fari, sinjoro episkopo?</p>

<p>EPISKOPO NIKOLAS<br>

Ne parolu pri mi; mia tasko estas &#265;arpenti la re&#285;ajn se&#285;ojn en &#265;i
tiu lando, ne sidi tie supre estrante popolon kaj regnon.</p>

<p>SKULE JARLO<br>

<span class="staging">(post mallonga pa&#365;zo)</span> Respondu al mi pri io, estimata sinjoro, sed
respondu en vero. Kial H&aring;kon tiel senskue anta&#365;eniras sur la rekta
vojo? Li ne estas pli klera ol Vi, ne pli kura&#285;a ol mi.</p>

<p>EPISKOPO NIKOLAS<br>

Kiu faras la plej grandan agon en la mondo?</p>

<p>SKULE JARLO<br>

Tion faras la plej elstara viro.</p>

<p>EPISKOPO NIKOLAS<br>

Sed kiu estas la plej elstara viro?</p>

<p>SKULE JARLO<br>

La plej kura&#285;a.</p>

<p>EPISKOPO NIKOLAS<br>

Tion diras la estro. Pastro dirus la plej kredanta, &mdash; sa&#285;ulo dirus,
ke estas la plej sperta. Sed estas neniu el ili, jarlo. La plej
<em>feli&#265;a</em> viro estas la plej granda. La plej granda estas tiu, kiu
faras la plej grandajn agojn; <em>li</em>, al kiu la postuloj de la epoko
venas kiel en ardo, naskas pensojn, kiujn li mem ne komprenas, kaj
kiuj montras al li la vojon, kies celon li mem ne konas, sed kiun li
tamen iras, kaj <em>devas</em> iri, &#285;is li a&#365;das la popolon krii en &#285;ojo,
kaj li &#265;irka&#365;rigardas gapante kaj mire, kaj komprenas, ke li faris
grandfaron.</p>

<p>SKULE JARLO<br>

Jes, en tio estas la neskuebla certeco de H&aring;kon.</p>

<p>EPISKOPO NIKOLAS<br>

Estas <em>tio</em>, kion la romanoj nomis <i lang="la">ingenium</i>. &mdash; Mi ne estas precipe
lerta en latino; sed tio nomi&#285;as <i lang="la">ingenium</i>.</p>

<p>SKULE JARLO<br>

<span class="staging">(unue pensema; poste en kreskanta eksciteco)</span> H&aring;kon estus kreita el
alia materialo ol mi? Estus el la feli&#265;uloj? &mdash; Jes, &#265;u ne &#265;io
prosperas por li? &#264;u ne &#265;io adapti&#285;as al la plej bona por li? E&#265;
la kamparano tion spertas; li diras, ke la arboj du fojojn portas
fruktojn, kaj la birdoj kovas ovojn du fojojn &#265;iun someron dum H&aring;kon
estas re&#285;o. La vila&#285;aro en Vermlando, kiun li brulrabis, &#285;i ku&#349;as
brilanta kun novkonstruitaj domoj, kaj la grenspikoj sur &#265;iuj kampoj
svingi&#285;as peze en la vento. Estas kvaza&#365; la sango kaj la cindro
sterkigas tie, kie H&aring;kon tramar&#349;as militire; estas kvaza&#365; la
Sinjoro kovras per rikolta&#309;o, kion H&aring;kon subtretis; estas kvaza&#365; la
sanktaj potencoj rapidigas sin forigi &#265;iun pekon post li. Kaj kiel
facile li ja fari&#285;is re&#285;o! Li bezonis, ke Inge mortus frue, kaj
Inge mortis; li bezonis protekton kaj defendon, kaj liaj viroj
protektis kaj defendis lin; li bezonis feran fajropruvon, kaj lia
patrino venis kaj portis &#285;in por li.</p>

<p>EPISKOPO NIKOLAS<br>

<span class="staging">(en senvola ekkrio)</span> Sed ni &mdash; ni du &mdash;!</p>

<p>SKULE JARLO<br>

Vi?</p>

<p>EPISKOPO NIKOLAS<br>

Jes Vi &mdash; Vi do!</p>

<p>SKULE JARLO<br>

H&aring;kon havas la rajton, episkopo.</p>

<p>EPISKOPO NIKOLAS<br>

Li havas la rajton, &#265;ar li estas la feli&#265;ulo; &mdash; la plej granda
feli&#265;o estas <em>tiu</em>, havi la rajton. Sed per kiu rajto ricevis H&aring;kon
la rajton, kaj ne Vi?</p>

<p>SKULE JARLO<br>

<span class="staging">(post mallonga pa&#365;zo)</span> Estas aferoj pri kiuj mi volas pre&#285;i al Dio,
ke li savu min el pensoj pri ili.</p>

<p>EPISKOPO NIKOLAS<br>

&#264;u Vi neniam vidis bildon en la Kristpre&#285;ejo en Nidaros? &#284;i
prezentas la diluvon, kiu kreskas kaj superakvigas &#265;iujn montojn, ke
restas nur unu pinto. Tie supren grimpas tuta parencaro, patro kaj
patrino kaj filo kaj edzino de filo kaj infanoj; &mdash; kaj la filo tiras
la patron malsupren en la inundan akvon por gajni starejon, kaj li
volas malsuprentiri anka&#365; la patrinon, &mdash; kaj edzinon kaj &#265;iujn
infanojn, por atingi supren mem; &mdash; &#265;ar tie supre estas piedlar&#285;a
spaco; <em>tie</em> li povas teni sin horon. &mdash; Tiu, jarlo, estas la sagao
de la sa&#285;eco, kaj la sagao de &#265;iu sa&#285;ulo.</p>

<p>SKULE JARLO<br>

Sed la rajto!</p>

<p>EPISKOPO NIKOLAS<br>

La filo <em>havis</em> la rajton. Li havis forton kaj deziron vivi; &mdash; sekvu
vian deziron kaj uzu vian kapablon, tiun rajton havas &#265;iuj.</p>

<p>DUKO SKULE<br>

Al tio, kio bona estas, jes.</p>

<p>EPISKOPO NIKOLAS<br>

Ludado kun vortoj! Ne ekzistas bono kaj malbono, ne supre kaj
malsupre, ne alte kaj malalte. Tiajn vortojn Vi devas forgesi; alie
Vi neniam faros la lastan pa&#349;on, neniam saltas trans la fa&#365;kon.
<span class="staging">(malla&#365;te kaj insiste)</span> Vi ne devas malami aron a&#365; aferon, &#265;ar la
aro a&#365; la afero volas <em>tion &#265;i</em> kaj ne <em>tion</em>; sed Vi malamu &#265;iun
viron en la aro, &#265;ar li kontra&#365;as Vin; kaj Vi malamu &#265;iujn tiujn,
kiuj staras subtene al afero, &#265;ar la afero ne anta&#365;enigas Vian
volon. &#264;io, kion Vi povas uzi, estas bona, &mdash; &#265;io, kio metas
transversajn trunkojn sur Vian vojon, estas malbona.</p>

<p>DUKO SKULE<br>

<span class="staging">(rigardas anta&#365; si pripensante)</span> Kiom mi ja pagis por tiu re&#285;a
se&#285;o, al kiu mi tamen ne atingis &mdash; kaj kiom li pagis por &#285;i, li,
kiu nun sidas tie sekura! Mi estis juna kaj forlasis mian belan
sekretan amon, por edzigi min en potencan parencaron. Mi pre&#285;is al
la sanktuloj, ke doni&#285;u al mi filon, &mdash; mi ekhavis nur filinojn.</p>

<p>EPISKOPO NIKOLAS<br>

<em>H&aring;kon</em> ricevas filojn, jarlo, &mdash; nur vidu!</p>

<p>DUKO SKULE<br>

<span class="staging">(iras al la fenestro dekstre)</span> Jes, &mdash; &#265;io adapti&#285;as por H&aring;kon.</p>

<p>EPISKOPO NIKOLAS<br>

<span class="staging">(sekvas lin)</span> Kaj Vi, Vi volas lasi Vin mallibera forpeli de la
feli&#265;o Vian tutan vivon! &#264;u Vi estas blinda? &#264;u Vi ne vidas, ke
estas pli forta potenco ol la Birkibejnoj, kiuj staras malanta&#365;
H&aring;kon kaj favoras lian agon? Li ricevas la helpon de supre, de tiuj,
kiuj estas Viaj enviantoj ekde la naski&#285;o! Kaj por tiuj enviantoj Vi
kurbas Vin! Ekstaru, viro; &#285;ibigu la dorson! Por kio Vi alie ricevis
Vian nebrideblan animon? Memoru, ke la unua farego en la mondo
fari&#285;is de iu, kiu ekstaris kontra&#365; potencan regnon!</p>

<p>DUKO SKULE<br>

Kiu?</p>

<p>EPISKOPO NIKOLAS<br>

La an&#285;elo kiu ekstaris kontra&#365; la lumon!</p>

<p>DUKO SKULE<br>

Kaj kiu &#309;eti&#285;is en la fa&#365;kon de la abismo &mdash;</p>

<p>EPISKOPO NIKOLAS<br>

<span class="staging">(sova&#285;e)</span> Kaj kreis regnon tie, kaj fari&#285;is re&#285;o, potenca re&#285;o, &mdash;
pli potenca ol kiu ajn el la miloj da &mdash; jarloj tie supre! <span class="staging">(falglitas
sur la benkon apud la trinkotablo)</span></p>

<p>DUKO SKULE<br>

<span class="staging">(rigardas lin longe, kaj diras:)</span> Episkopo Nikolas, &#265;u Vi estas io
pli a&#365; io malpli ol homo?</p>

<p>EPISKOPO NIKOLAS<br>

<span class="staging">(ridetas)</span> Mi estas en stato de senkulpeco; mi ne konas diferencon
inter bono kaj malbono.</p>

<p>DUKO SKULE<br>

<span class="staging">(duone al si mem)</span> Kial ili metis min en la mondon, se ili ne volis
ordigi la vivon pli bone por mi? H&aring;kon tiel firme kaj neskueble fidas
sin mem; &mdash; &#265;iuj liaj viroj firme kaj neskueble fidas lin &mdash;</p>

<p>EPISKOPO NIKOLAS<br>

Muti&#285;u pri tio ke Vi ne havas tian fidon en Vi mem! Parolu kvaza&#365;
Vi &#285;in havas; &#309;uru la&#365;te kaj sankte, ke Vi havas &#285;in, &mdash; kaj
&#265;iuj fidos Vin.</p>

<p>DUKO SKULE<br>

Se mi havus filon! Se mi havus filon, kiu povus preni la grandan
heredon post mi!</p>

<p>EPISKOPO NIKOLAS<br>

<span class="staging">(vigle)</span> Jarlo, &mdash; se Vi havus filon?</p>

<p>DUKO SKULE<br>

Mi neniun havas.</p>

<p>EPISKOPO NIKOLAS<br>

H&aring;kon ricevos filojn.</p>

<p>DUKO SKULE<br>

<span class="staging">(pugnigas la manojn)</span> &mdash; kaj estas re&#285;e naskita!</p>

<p>EPISKOPO NIKOLAS<br>

<span class="staging">(ekstaras)</span> Jarlo, &mdash; se li ne tia estus?</p>

<p>DUKO SKULE<br>

Li tion ja pruvis; la fera fajropruvo &mdash;</p>

<p>EPISKOPO NIKOLAS<br>

Kaj se li tia ne estus &mdash; spite al la fajropruvo?</p>

<p>DUKO SKULE<br>

&#264;u vi volas diri, ke Dio mensogis, kiam li sukcesigis la
fajropruvon?</p>

<p>EPISKOPO NIKOLAS<br>

Por kio Inga el Vartejg kura&#285;is provoki Dian verdikton?</p>

<p>DUKO SKULE<br>

Ke tiu infano, kiun &#349;i naskis oriente en Borgarsyssel, estas filo
de H&aring;kon Sverrisson.</p>

<p>EPISKOPO NIKOLAS<br>

<span class="staging">(kapsignas, &#265;irka&#365;rigardas kaj diras malla&#365;te:)</span> Kaj se nun re&#285;o
H&aring;kon ne estus tiu infano?</p>

<p>DUKO SKULE<br>

<span class="staging">(ektretas pa&#349;on malanta&#365;en)</span> &#264;iopova &mdash;! <span class="staging">(regas sin)</span>
Nepenseble.</p>

<p>EPISKOPO NIKOLAS<br>

A&#365;skultu al mi, jarlo. Mi havas sepdek ses jarojn; komencas
malsupren deklivi&#285;i nun por mi, kaj tiun &#265;i aferon mi ne kura&#285;as
kunporti tien transen &mdash;</p>

<p>DUKO SKULE<br>

Parolu, parolu! &#264;u li ne estas filo de H&aring;kon Sverrisson?</p>

<p>EPISKOPO NIKOLAS<br>

A&#365;skultu min. Ne estis konatigite, kiam Inga estis graveda. H&aring;kon
Sverrisson estis &#309;us mortinta, kaj ver&#349;ajne &#349;i timis Inge
B&aring;rdsson, kiu tiam estis re&#285;o, kaj Vin, &mdash; nu ja, anka&#365; la Baglojn,
mi opinias. &#348;i naskis sekrete en la domo de Trond pastro, oriente en
la komunumo de Heggen, kaj na&#365; tagojn poste &#349;i veturis hejmen; sed
la re&#285;a infano restis tutan jaron &#265;e la pastro, kaj &#349;i ne kura&#285;is
atenti pri &#285;i, kaj neniu escepte de Trond kaj liaj du filoj ion
sciis.</p>

<p>DUKO SKULE<br>

Nu ja, &mdash; kaj sekve?</p>

<p>EPISKOPO NIKOLAS<br>

Kiam la infano estis jara&#285;a, ne eblis plu subteni la sekreton. Inga
malka&#349;is la aferon al Erlend el Husaby, &mdash; maljuna Birkibejno de la
tempo de Sverre &mdash; Vi scias.</p>

<p>DUKO SKULE<br>

<em>Nu</em>?</p>

<p>EPISKOPO NIKOLAS<br>

Li kaj aliaj estroj el la Opplandoj prenis la infanon, iris mezvintre
trans la montaron kun &#285;i, kaj portis &#285;in al la re&#285;o, kiu tiam
sidis en Nidaros.</p>

<p>DUKO SKULE<br>

Kaj Vi tamen povas diri, ke &mdash;?</p>

<p>EPISKOPO NIKOLAS<br>

Komprenu! Granda dan&#285;ero estus por simpla pastro eduki re&#285;an
infanon. Tuj post kiam la infano naski&#285;is, li tial konfesis al unu
el siaj superuloj en la eklezio, kaj demandis lian konsilon. Tiu lia
superulo ordonis al Trond sekrete inter&#349;an&#285;i du infanojn, sendi la
&#285;ustan re&#285;an filon al sekura loko, kaj doni al Inga la mal&#285;ustan,
se &#349;i a&#365; la Birkibejnoj poste postulus la re&#285;an filon.</p>

<p>DUKO SKULE<br>

<span class="staging">(ekcitita)</span> Kaj kiu estis tiu hundo, kiu donis tian konsilon?</p>

<p>EPISKOPO NIKOLAS<br>

Estis mi.</p>

<p>DUKO SKULE<br>

Vi? Jes, Vi &#265;iam malamis la parencaron de Sverre.</p>

<p>EPISKOPO NIKOLAS<br>

&#348;ajnis al mi malsekure por la re&#285;a filo veni inter Viajn
manojn.</p>

<p>DUKO SKULE<br>

Sed la pastro?</p>

<p>EPISKOPO NIKOLAS<br>

Promesis fari, kiel mi ordonis.</p>

<p>DUKO SKULE<br>

<span class="staging">(kaptas lian brakon)</span> Kaj H&aring;kon estas la mal&#285;usta?</p>

<p>EPISKOPO NIKOLAS<br>

Se la pastro tenis sian promeson.</p>

<p>DUKO SKULE<br>

<em>Se</em> li tenis &#285;in?</p>

<p>EPISKOPO NIKOLAS<br>

Trond pastro forvoja&#285;is el la lando la saman vintron, kiam la infano
venis al re&#285;o Inge. Li voja&#285;is al la tombo de Tomas Beckett, kaj
poste restis en Anglio &#285;is sia morto..</p>

<p>DUKO SKULE<br>

Li forvoja&#285;is el la lando, Vi diras! Do li inter&#349;an&#285;is la
infanojn, kaj timis ven&#285;on de la Birkibejnoj.</p>

<p>EPISKOPO NIKOLAS<br>

A&#365; li <em>ne</em> inter&#349;an&#285;is ilin, kaj timis ven&#285;on de <em>mi.</em></p>

<p>DUKO SKULE<br>

Pri kiu ebleco kredas Vi?</p>

<p>EPISKOPO NIKOLAS<br>

Amba&#365; eblecoj estas same kredeblaj.</p>

<p>DUKO SKULE<br>

Sed la filoj de la pastro kiujn Vi menciis?</p>

<p>EPISKOPO NIKOLAS<br>

Ili voja&#285;is kun la krucmilitantoj al la sankta lando.</p>

<p>DUKO SKULE<br>

Kaj neniu a&#365;dis ion pri ili poste?</p>

<p>EPISKOPO NIKOLAS<br>

Jes.</p>

<p>DUKO SKULE<br>

Kie ili estas?</p>

<p>EPISKOPO NIKOLAS<br>

Ili dronis en la Greka Maro forvoja&#285;ante.</p>

<p>DUKO SKULE<br>

Kaj Inga &mdash;?</p>

<p>EPISKOPO NIKOLAS<br>

Nenion scias, nek pri la konfeso de la pastro, nek pri mia
konsilo.</p>

<p>DUKO SKULE<br>

&#348;ia infano havis nur na&#365; tagojn, kiam &#349;i forlasis &#285;in, Vi
diris?</p>

<p>EPISKOPO NIKOLAS<br>

Jes; kaj la infano, kiun &#349;i revidis, estis pli ol unujara &mdash;</p>

<p>SKULE JARLO<br>

Do estas neniu en la mondo, kiu povas lumigi en tio &#265;i! <span class="staging">(pa&#349;adas
forte kelkajn fojojn tien kaj reen)</span> &#264;iopova Dio, &#265;u tio povas esti
vero? H&aring;kon &mdash; la re&#285;o &mdash; li, kiu regas la tutan landon kaj regnon,
li ne estus la alodnaskito! &mdash; Kaj kial tio ne estas sufi&#265;e
kredebla? &#264;u ne &#265;iu sukceso mirinde sekvis lin, &mdash; &mdash; kial ne anka&#365;
tio, preni&#285;i kiel infano el dometo de povra kamparano kaj meti&#285;i en
lulilon de la re&#285;a infano &mdash;</p>

<p>EPISKOPO NIKOLAS<br>

Dum la tuta popolo kredas, ke li estas la filo de la re&#285;o &mdash;</p>

<p>SKULE JARLO<br>

Sed <em>li mem</em> kredas tion, episkopo, &mdash; <em>tio</em> estas lia vera feli&#265;o,
<em>tio</em> estas lia zono de forto! <span class="staging">(iras al la fenestro)</span> Jen vidu, kiel
bele li sidas sur la &#265;evalo, Neniu sidas kiel li. Ridi&#285;as kaj
brilas en liaj okuloj; li rigardas elen en la tagon, kvaza&#365; li scius
sin kreita por iri anta&#365;en, &#265;iam anta&#365;en. <span class="staging">(turnas sin al la
episkopo)</span> Mi estas re&#285;a brako, eble anka&#365; re&#285;a kapo; sed li estas
la tuta re&#285;o.</p>

<p>EPISKOPO NIKOLAS<br>

Kaj eble tamen ne estas.</p>

<p>SKULE JARLO<br>

Ne, &mdash; eble tamen ne.</p>

<p>EPISKOPO NIKOLAS<br>

<span class="staging">(metas la manon sur lian &#349;ultron)</span> Jarlo, a&#365;skultu min &mdash;</p>

<p>SKULE JARLO<br>

<span class="staging">(da&#365;rigas elrigardi)</span> Tie sidas la re&#285;ino. H&aring;kon parolas dol&#265;e al
&#349;i; &#349;i fari&#285;as ru&#285;a kaj pala la&#365;vice el &#285;ojo. Li prenis &#349;in
edzine, &#265;ar estis sa&#285;e elekti la filinon de la plej potenca viro en
la lando. Ne ekzistis tiam varma penso por &#349;i en lia koro; &mdash; sed
tio venos; al H&aring;kon sekvas la feli&#265;o. &#348;i lumos super lia vivo &mdash;
<span class="staging">(haltas kaj ekkrias en surprizo)</span> Kio estas <em>tio?</em></p>

<p>EPISKOPO NIKOLAS<br>

Kio?</p>

<p>SKULE JARLO<br>

Dagfinn Bonde fortege rompis tra la amaso, kiu staras &#265;irka&#365;e. Nun
li donas iun mesa&#285;on al la re&#285;o.</p>

<p>EPISKOPO NIKOLAS<br>

<span class="staging">(rigardas elen malanta&#365; la jarlo)</span> Aspekte H&aring;kon fari&#285;as kolera; &mdash;
&#265;u ne? Li pugnigas la manon &mdash;</p>

<p>SKULE JARLO<br>

Li rigardas &#265;i tien, &mdash; kio tio povas esti? <span class="staging">(volas eliri)</span></p>

<p>EPISKOPO NIKOLAS<br>

<span class="staging">(retenas lin)</span> Jarlo, a&#365;skultu, &mdash; trovi&#285;us maniero certi&#285;i pri la
rajto de H&aring;kon.</p>

<p>SKULE JARLO<br>

Maniero, Vi diras?</p>

<p>EPISKOPO NIKOLAS<br>

Anta&#365; sia morto Trond pastro redaktis leteron pri sia agado, kaj
prenis sakramenton sur tio, ke estas vero, kion li tie skribis.</p>

<p>SKULE JARLO<br>

Kaj tiu letero, &mdash; kompatema Dio, &mdash; kie &#285;i estas?</p>

<p>EPISKOPO NIKOLAS<br>

Vi devas do scii, ke &mdash; <span class="staging">(rigardas al la pordo)</span> T&#349;&#349;, la re&#285;o
venas.</p>

<p>SKULE JARLO<br>

La letero, episkopo, &mdash; la letero!</p>

<p>EPISKOPO NIKOLAS<br>

Jen la re&#285;o.</p>

<p class="staging">(<b>H&aring;kon</b> envenas, sekvata de sia hirdo kaj multaj gastoj. Tuj
poste <b>Margrete</b> aperas; &#349;i estas en tima emocio, kaj volas
rapidi&#285;i al la re&#285;o, sed malhelpi&#285;as de <b>sinjorino Ragnhild</b>, kiu
kune kun aliaj virinoj akompanis &#349;in. <b>Sigrid</b> tenas sin iom aparte
en la fono. La viroj de la jarlo aspektas maltrankvile, kaj ari&#285;as
dekstraflanke, kie <b>Skule</b> staras, tamen iom malanta&#365;e.)</p>

<p>H&Aring;KON<br>

<span class="staging">(en forta interna ekscito)</span> Skule jarlo, kiu estas re&#285;o en &#265;i tiu
lando?</p>

<p>SKULE JARLO<br>

&#264;u kiu estas re&#285;o?</p>

<p>H&Aring;KON<br>

Tiel mi demandis. Mi havas la nomon de re&#285;o, sed kiu havas la re&#285;an
potencon?</p>

<p>SKULE JARLO<br>

La re&#285;a potenco devas esti tie, kie estas la re&#285;a rajto.</p>

<p>H&Aring;KON<br>

Tiel devus esti; sed &#265;u estas tiel?</p>

<p>SKULE JARLO<br>

&#264;u Vi asignas min anta&#365; tribunalo?</p>

<p>H&Aring;KON<br>

Mi faras; &#265;ar tiun rajton mi havas anta&#365; &#265;iu homo en la regno.</p>

<p>SKULE JARLO<br>

Mi fidas, ke mi povas respondeci por miaj faroj.</p>

<p>H&Aring;KON<br>

Bone por &#265;iuj, se tiel estas. <span class="staging">(suprenpa&#349;as &#349;tupon kie staras la
re&#285;a se&#285;o, kaj subtenas sin al la se&#285;obrako)</span> Jen mi staras kiel
Via re&#285;o kaj demandas: &#264;u Vi scias, ke Jon jarlo en la Orkadoj
faris insurekcion kontra&#365; min?</p>

<p>SKULE JARLO<br>

Jes.</p>

<p>H&Aring;KON<br>

Ke li rifuzas pagi al mi la imposton?</p>

<p>SKULE JARLO<br>

Jes.</p>

<p>H&Aring;KON<br>

Kaj &#265;u estas vero, ke Vi sinjoro jarlo, hodia&#365; sendis leteron al
li?</p>

<p>SKULE JARLO<br>

Kiu diras tion?</p>

<p>IVAR BODDE<br>

Mi diras.</p>

<p>DAGFINN BONDE<br>

Jostein Tamb ne kura&#285;is rifuzi kunpreni &#285;in, &#265;ar la re&#285;a sigelo
surestis.</p>

<p>H&Aring;KON<br>

Vi skribas al la malamikoj de la re&#285;o, kaj surmetas la re&#285;an
sigelon, kvankam la re&#285;o ne scias, kio tie estas skribita!</p>

<p>SKULE JARLO<br>

Tiel mi faris dum multaj jaroj kun Via aprobo.</p>

<p>H&Aring;KON<br>

Jes, kiam mi estis sub Via kuratoreco.</p>

<p>SKULE JARLO<br>

Neniam Vi havis dama&#285;on pro tio. Jon jarlo skribis al mi, kaj petis
mian intervenon; li proponis interkonsenton, sed sur malhonestaj
kondi&#265;oj por la re&#285;o. La militiro al Vermlando &#285;ene premis Vian
animon; se Vi mem agus nun, Jon jarlo forsavus sin tro facile, &mdash; mi
povas pli bone ordigi la aferon.</p>

<p>H&Aring;KON<br>

Vi deziris ordigi la aferon mem. &mdash; Kaj kion Vi respondis?</p>

<p>SKULE JARLO<br>

Legu mian leteron.</p>

<p>H&Aring;KON<br>

Donu &#285;in!</p>

<p>SKULE JARLO<br>

Mi pensis, ke Vi havas &#285;in?</p>

<p>DAGFINN BONDE<br>

Vi certe scias pli &#285;uste ol tiel. Gregorius Jonsson estis pli
rapidpieda. Kiam ni venis sur la &#349;ipon, la letero estis
malaperinta.</p>

<p>SKULE JARLO<br>

<span class="staging">(turnas sin al <b>Gregorius Jonsson</b>)</span> Sinjoro vasalo, donu la leteron
al la re&#285;o.</p>

<p>GREGORIUS JONSSON<br>

<span class="staging">(alproksimi&#285;as maltrankvila)</span> A&#365;skultu min &mdash;!</p>

<p>SKULE JARLO<br>

Kio nun?</p>

<p>GREGORIUS JONSSON<br>

<span class="staging">(malla&#365;te)</span> Vi memoras, ke tie estis akraj vortoj pri la re&#285;o.</p>

<p>SKULE JARLO<br>

Pri ili mi scias respondi. La leteron!</p>

<p>GREGORIUS JONSSON<br>

Mi ne havas &#285;in.</p>

<p>SKULE JARLO<br>

Vi ne havas &#285;in!</p>

<p>GREGORIUS JONSSON<br>

Dagfinn Bonde estis tuj &#265;e niaj kalkanoj. Mi kaptis la leteron de
Jostein Tamb, ligis &#349;tonon al &#285;i &mdash;</p>

<p>SKULE JARLO<br>

Nu?</p>

<p>GREGORIUS JONSSON<br>

&#284;i nun ku&#349;as sur la fundo de la fjordo.</p>

<p>SKULE JARLO<br>

Malbone &mdash; malbone Vi jen agis.</p>

<p>H&Aring;KON<br>

Mi atendas la leteron, sinjoro jarlo!</p>

<p>SKULE JARLO<br>

Mi ne povas elmeti &#285;in.</p>

<p>H&Aring;KON<br>

Vi <em>ne povas?</em></p>

<p>SKULE JARLO<br>

<span class="staging">(faras pa&#349;on pli proksimen al la re&#285;o)</span> Mi estas tro fiera por
ekskuzi min per tio, kion Viaj viroj nomus preteksto &mdash;</p>

<p>H&Aring;KON<br>

<span class="staging">(regas sian ekflami&#285;an koleron)</span> Kaj jen kio? &mdash;</p>

<p>SKULE JARLO<br>

Mallonge kaj bone; &mdash; mi ne elmetas &#285;in; &mdash; mi <em>ne volas</em> elmeti
&#285;in.</p>

<p>H&Aring;KON<br>

Vi do spitas min!</p>

<p>SKULE JARLO<br>

Se ne povas alie esti, &mdash; nu ja, mi spitas Vin.</p>

<p>IVAR BODDE<br>

<span class="staging">(forte)</span> Nun, sinjoro re&#285;o, nun mi pensas, ke neniu bezonas pli da
atestoj!</p>

<p>DAGFINN BONDE<br>

Ne, nun mi pensas, ke Vi konas la temperamenton de la jarlo.</p>

<p>H&Aring;KON<br>

<span class="staging">(malvarme al la jarlo)</span> Bonvolu doni la re&#285;an sigelon al Ivar
Bodde.</p>

<p>MARGRETE<br>

<span class="staging">(rapidas kun plektitaj manoj al la podio, kie staras la re&#285;o)</span> H&aring;kon,
estu mia milda kaj indulgema edzo!</p>

<p>H&Aring;KON<br>

<span class="staging">(faras ordonan brakmovon al &#349;i; &#349;i ka&#349;as sian viza&#285;on en sian
vualon, kaj reen returnas al sia patrino.)</span></p>

<p>SKULE JARLO<br>

<span class="staging">(al <b>Ivar Bodde</b>)</span> Jen la re&#285;a sigelo.</p>

<p>IVAR BODDE<br>

Tio &#265;i estus la lasta vespero de la festeno. &#284;i fini&#285;is per prema
doloro por la re&#285;o; sed devus iam tiel fini; kaj mi opinias, ke &#265;iu
fidela viro devas &#285;oji, ke okazis.</p>

<p>SKULE JARLO<br>

Kaj mi opinias, ke &#265;iu fidela viro devas profunde koleri&#285;i, ke
pastro tiel ekstaras inter ni Birkibejnoj; &mdash; jes, Birkibejnoj, &#265;ar
mi estas Birkibejno samebone kiel la re&#285;o kaj liaj viroj. Mi estas
el la sama parencaro, la parencaro de Sverre, la re&#285;a parencaro, &mdash;
sed Vi, pastro, Vi starigis muron el malfido &#265;irka&#365; la re&#285;o, kaj
baris min ekstere de li; tia estis Via ago dum multaj jaroj.</p>

<p>P&Aring;L FLIDA<br>

<span class="staging">(incite al la &#265;irka&#365;starantoj)</span> Viroj de la jarlo! &#264;u ni toleru
tia&#309;on pli longe?</p>

<p>GREGORIUS JONSSON<br>

<span class="staging">(anta&#365;en)</span> Ne, ni ne povas kaj ne volas tion toleri. Nun tio devas
esti klare dirata, &mdash; neniu el la viroj de la jarlo povas servi la
re&#285;on kun plena fido kaj amo, tiom longe ke Ivar Bodde pa&#349;adas en
la re&#285;a korto incitante galon inter ni.</p>

<p>P&Aring;L FLIDA<br>

Pastro! Mi minacas vin pri vivo kaj membroj, kie ajn kie mi renkontos
vin, sur libera kampo, sur&#349;ipe, a&#365; en nesankta domo!</p>

<p>MULTAJ JARLANOJ<br>

Anka&#365; mi! Anka&#365; mi! Vi estu senpaca por ni!</p>

<p>IVAR BODDE<br>

Dio malpermesu, ke mi staru inter la re&#285;o kaj tiom multaj potencaj
estroj. &mdash; H&aring;kon, mia alta sinjoro, mi scias en mi mem, ke mi servis
Vin en plena fido. Pri la jarlo mi avertis Vin, tio estas vero; sed
se mi iam faris al li maljustecon, Dio devas pardoni min pri tio. Nun
ne estas io pli farenda por mi en la kortego; jen Via sigelo; prenu
&#285;in en Viajn proprajn manojn; anta&#365; longe &#285;i estus devinta ku&#349;i
tie.</p>

<p>H&Aring;KON<br>

<span class="staging">(kiu malsuprenpa&#349;is de la podio)</span> Vi restos!</p>

<p>IVAR BODDE<br>

Mi ne povas. La konscienco mordus kaj ripro&#265;us min tagon kaj nokton,
se mi tion farus. Pli grandan malfeli&#265;on neniu homo povus ka&#365;zi en
&#265;i tiuj tempoj, ol starigi sin inter la re&#285;o kaj la jarlo.</p>

<p>H&Aring;KON<br>

Ivar Bodde, mi ordonas vin resti!</p>

<p>IVAR BODDE<br>

E&#265; se la sankta re&#285;o Olaf ekstarus el la ar&#285;enta &#265;erko, kaj
ordonis min resti, mi tamen devus foriri nun. <span class="staging">(metas la sigelon en la
manon de la re&#285;o)</span> Adia&#365;, mia nobla sinjoro! Dio progresigu kaj
benu viajn agojn! <span class="staging">(eliras dekstren tra la aro da homoj)</span></p>

<p>H&Aring;KON<br>

<span class="staging">(sombra; al la jarlo kaj liaj viroj)</span> Jen mi perdis fidelan amikon pro
Vi; grandan rekompencon Vi devas oferti, se Vi volas ripari la
perdon.</p>

<p>SKULE JARLO<br>

Mi ofertas min mem kaj &#265;iujn miajn.</p>

<p>H&Aring;KON<br>

Mi preska&#365; timas, ke pli bezoni&#285;as. Mi nun bezonas arigi &#265;irka&#365;
mi &#265;iujn tiujn, kiujn mi povas plene fidi. Dagfinn Bonde, tuj sendu
mesa&#285;on norden al H&aring;logalando; Vegard Veradal estu reen vokata &#265;i
tien.</p>

<p>DAGFINN BONDE<br>

<span class="staging">(kiu staris iom malanta&#365;e en interparolo kun voja&#285;vestita viro, kiu
envenis, proksimi&#285;as, kaj diras skuita:)</span> Vegard ne povas veni,
sinjoro.</p>

<p>H&Aring;KON<br>

El kio vi tion scias?</p>

<p>DAGFINN BONDE<br>

&#308;us estis mesa&#285;o pri li.</p>

<p>H&Aring;KON<br>

Kion &#285;i informas?</p>

<p>DAGFINN BONDE<br>

Ke Vegard Veradal estas mortigita.</p>

<p>MULTAJ VO&#264;OJ<br>

Mortigita!</p>

<p>H&Aring;KON<br>

Kiu mortigis lin?</p>

<p>DAGFINN BONDE<br>

Andres Skjaldarband, la amiko de la jarlo.</p>

<p class="staging">(Mallonga pa&#365;zo; la viroj flustras maltrankvile inter si.)</p>

<p>H&Aring;KON<br>

Kie estas la sendito?</p>

<p>DAGFINN BONDE<br>

<span class="staging">(kondukas la viron anta&#365;en)</span> Jen, sinjoro re&#285;o.</p>

<p>H&Aring;KON<br>

Kia ka&#365;zo estis por la mortigo?</p>

<p>SENDITO<br>

Tion neniu certe scias. Ili interparolis pri la laponia imposto, kaj
subite Andres eksaltis, kaj donis al li mortigan vundon.</p>

<p>H&Aring;KON<br>

&#264;u anta&#365;e estis kverelo inter ili?</p>

<p>SENDITO<br>

Kelkfoje. Andres ofte diris, ke sa&#285;a konsilanto elsude, skribis al
li, ke li estu kiel roko kaj siliko kontra&#365; Vegard Veradal.</p>

<p>DAGFINN BONDE<br>

Ege strange; &mdash; anta&#365; ol Vegard forvelis, li rakontis al mi, ke
sa&#285;a konsilanto estis dirinta, ke <em>li</em> estu kiel roko kaj siliko
kontra&#365; Andres Skjaldarband.</p>

<p>EPISKOPO NIKOLAS<br>

<span class="staging">(kra&#265;ante)</span> Fi al tiaj konsilantoj!</p>

<p>H&Aring;KON<br>

Ni ne volas plu esplori, el kiu radiko tio &#265;i devenas. Du fidelaj
animoj mi perdis hodia&#365;. Mi povus plori por Vegard; sed &#265;i tie
bezoni&#285;as pli ol ploro; nun estas pri vivo kontra&#365; vivo. Sinjoro
jarlo, Andres Skjaldarband estas Via &#309;urinta fidelulo; Vi ofertis al
mi helpon kiel rekompencon por Ivar Bodde. Mi persistas je Via vorto,
kaj atendas ke Vi volas efektivigi la punon por tiu &#265;i krimo.</p>

<p>SKULE JARLO<br>

Malbonaj an&#285;eloj certe ekstaras inter ni du hodia&#365;. Al kiu ajn el
miaj viroj mi permesus, ke Vi ven&#285;us pro la mortigo &mdash;</p>

<p>H&Aring;KON<br>

<span class="staging">(stre&#265;ita)</span> Nu?</p>

<p>SKULE JARLO<br>

Sed ne al Andres Skjaldarband.</p>

<p>H&Aring;KON<br>

<span class="staging">(ekscite)</span> &#264;u vi volas defendi la mortiginton?</p>

<p>SKULE JARLO<br>

<em>Tiun</em> mortiginton mi devas defendi.</p>

<p>H&Aring;KON<br>

Kaj la kialo &mdash;?</p>

<p>SKULE JARLO<br>

Tiun neniu scios krom Dio en la &#265;ielo.</p>

<p>EPISKOPO NIKOLAS<br>

<span class="staging">(malla&#365;te al <b>Dagfinn</b>)</span> Mi scias &#285;in.</p>

<p>DAGFINN BONDE<br>

Kaj mi suspektas &#285;in.</p>

<p>EPISKOPO NIKOLAS<br>

Diru nenion, bona Dagfinn!</p>

<p>H&Aring;KON<br>

Jarlo, mi volas plej eble longe kredi, ke ne estas seriozo, kion Vi
jen diras al mi &mdash;</p>

<p>SKULE JARLO<br>

Se estus mia propra patro, kiun Andres Skjaldarband mortigus, li
tamen irus libere. Vi ne devas demandi pli.</p>

<p>H&Aring;KON<br>

Bone. Do ni devas mem agi la&#365; propra iniciativo!</p>

<p>SKULE JARLO<br>

<span class="staging">(kun esprimo de timo)</span> Re&#285;o! tio fari&#285;os sangover&#349;o
amba&#365;flanke!</p>

<p>H&Aring;KON<br>

Do okazu; la puno estu plenumata.</p>

<p>SKULE JARLO<br>

&#284;i <em>ne</em> estu plenumata! &mdash; &#284;i ne <em>povas</em> esti plenumata!</p>

<p>EPISKOPO NIKOLAS<br>

Ne, en tio la jarlo pravas.</p>

<p>H&Aring;KON<br>

Kaj tion Vi diras, honorinda sinjoro?</p>

<p>EPISKOPO NIKOLAS<br>

Andres Skjaldarband prenis la krucon.</p>

<p>H&Aring;KON kaj SKULE JARLO<br>

Prenis la krucon!</p>

<p>EPISKOPO NIKOLAS<br>

Kaj estas jam forvelinta el la lando.</p>

<p>SKULE JARLO<br>

Bone estas tio por ni &#265;iuj.</p>

<p>H&Aring;KON<br>

La tago klini&#285;as, la geedzi&#285;a festeno nun fini&#285;u. Mi dankas Vin,
sinjoro jarlo, por &#265;iu honoro, kiu estas al mi montrita en &#265;i tiu
tempo. &mdash; Vi veturos al Nidaros, mi opinias?</p>

<p>SKULE JARLO<br>

Estas mia intenco.</p>

<p>H&Aring;KON<br>

Kaj mi al Viken. &mdash; Se vi, Margrete, pli deziras resti &#265;i tie en
Bergen, tion faru.</p>

<p>MARGRETE<br>

Kien vi velos, mi akompanos, &#285;is vi tion malpermesos.</p>

<p>H&Aring;KON<br>

Bone, do akompanu.</p>

<p>SIGRID<br>

Disi&#285;as nun la parencaro. <span class="staging">(genuas anta&#365; <b>H&aring;kon</b>)</span> Montru al mi
favoron, sinjoro re&#285;o!</p>

<p>H&Aring;KON<br>

Ekstaru, sinjorino Sigrid; kion Vi petas estu plenumata.</p>

<p>SIGRID<br>

Mi ne povas akompani la jarlon al Nidaros. La mona&#293;inejo en Rejn
estos konsekrata; skribu al la &#265;efepiskopo, &mdash; influu por ke mi
fari&#285;u abatino tie.</p>

<p>SKULE JARLO<br>

Vi, mia fratino?</p>

<p>H&Aring;KON<br>

Vi volas preni la vualon!</p>

<p>SIGRID<br>

<span class="staging">(ekstaras)</span> Depost la sanga nokto en Nidaros, kiam okazis mia nupto,
kaj la Bagloj venis kaj morthakis mian fian&#265;on, kaj multajn centojn
kun li, dum la urbo brulis en &#265;iuj anguloj, &mdash; tiam estis kvaza&#365; la
sango kaj la fajro faris mian vidon malakra kaj estingita por la
ekstera mondo. Sed mi ekhavis forton por vidi tion, kion neniu alia
ekvidas, &mdash; kaj ion mi nun vidas &mdash; grandan tempon de teruro por la
lando!</p>

<p>SKULE JARLO<br>

<span class="staging">(ekscite)</span> &#348;i estas malsana! Ne atentu &#349;in.</p>

<p>SIGRID<br>

Ri&#265;a rikolto maturi&#285;os por li, kiu rikoltas en mallumo. &#264;iuj
virinoj en Norvegio havus nun nur unu solan taskon, &mdash; genui en
mona&#293;inejoj kaj en pre&#285;ejoj, kaj pre&#285;i &mdash; pre&#285;i tage kaj
nokte!</p>

<p>H&Aring;KON<br>

<span class="staging">(skuita)</span> &#264;u estas a&#365;gurdoto a&#365; anima malsano, kiu tiel
parolas?</p>

<p>SIGRID<br>

Adia&#365;, mia frato, &mdash; ni renkonti&#285;os ankora&#365; unu fojon.</p>

<p>SKULE JARLO<br>

<span class="staging">(senvole)</span> Kiam?</p>

<p>SIGRID<br>

<span class="staging">(malla&#365;te kaj malrapide)</span> Kiam vi prenos la kronon; kiam estos granda
dan&#285;ero, &mdash; kiam vi bezonos min en via plej intensa mizero! <span class="staging">(eliras
dekstre kun <b>Margrete, sinjorino Ragnhild</b> kaj la virinoj)</span></p>

<p>H&Aring;KON<br>

<span class="staging">(post mallonga pa&#365;zo, tiras la glavon, kaj diras kun firma kaj
trankvila decido:)</span> &#264;iuj viroj de la jarlo faru &#309;uron.</p>

<p>SKULE JARLO<br>

<span class="staging">(ekscitite)</span> &#264;u <em>tio</em> estas via firma decido! <span class="staging">(preska&#365; petante)</span>
Re&#285;o <em>H&aring;kon</em>, tion ne faru!</p>

<p>H&Aring;KON<br>

Neniu jarlano forvelu de Bergen, anta&#365; ol li estos &#309;urinta fidon al
la re&#285;o. <span class="staging">(foriras kun sia hirdo. &#264;iuj escepte de la episkopo kaj la
jarlo sekvas)</span></p>

<p>EPISKOPO NIKOLAS<br>

Li tu&#349;is Vin per maldol&#265;aj manoj hodia&#365;.</p>

<p>SKULE JARLO<br>

<span class="staging">(silentas kaj rigardas konsternita post la re&#285;on)</span></p>

<p>EPISKOPO NIKOLAS<br>

<span class="staging">(pli forte)</span> Kaj eble li tamen ne estas re&#285;e naskita.</p>

<p>SKULE JARLO<br>

<span class="staging">(turnas sin subite en forta eksciteco, kaj kaptas la brakon de la
episkopo)</span> La konfeso de Trond pastro &mdash; kie &#285;i estas?</p>

<p>EPISKOPO NIKOLAS<br>

Li sendis &#285;in al mi de Anglio, anta&#365; ol li mortis; mi ne scias kun
kiu, &mdash; kaj mi ne ricevis &#285;in.</p>

<p>SKULE JARLO<br>

Sed &#285;i estu trovata!</p>

<p>EPISKOPO NIKOLAS<br>

Tion mi firme kaj plene opinias.</p>

<p>SKULE JARLO<br>

Kaj se Vi &#285;in trovos, tiam Vi donos &#285;in en miajn manojn?</p>

<p>EPISKOPO NIKOLAS<br>

Tion mi promesas.</p>

<p>SKULE JARLO<br>

Tion Vi &#309;uru je Via anima savo?</p>

<p>EPISKOPO NIKOLAS<br>

Tion mi &#309;uras je mia anima savo.</p>

<p>SKULE JARLO<br>

Bone; &#285;is tiam mi volas kontra&#365;i al H&aring;kon, kie tio povos okazi
silente kaj sekrete. Devas esti malhelpata, ke li fari&#285;u pli potenca
ol mi, kiam la lukto komencos.</p>

<p>EPISKOPO NIKOLAS<br>

Sed se montri&#285;os, ke li estas la &#285;usta re&#285;ido, &mdash; kio jen?</p>

<p>SKULE JARLO<br>

Tiam mi devos provi pre&#285;i &mdash; pre&#285;i por humila animo por servi lin,
kiel honesta estro kaj la&#365; mia povo.</p>

<p>EPISKOPO NIKOLAS<br>

Kaj se li estas la mal&#285;usta?</p>

<p>SKULE JARLO<br>

Tiam li cedu por mi! Re&#285;an nomon kaj re&#285;an se&#285;on, hirdon kaj
armeon, imposton kaj &#349;iparon, urbojn kaj kastelojn, &#265;ion mi volas
havi.</p>

<p>EPISKOPO NIKOLAS<br>

Li rifu&#285;os al Viken &mdash;</p>

<p>SKULE JARLO<br>

Mi pelos lin el Viken!</p>

<p>EPISKOPO NIKOLAS<br>

Li firmstari&#285;os en Nidaros.</p>

<p>SKULE JARLO<br>

Mi sturmos Nidaros!</p>

<p>EPISKOPO NIKOLAS<br>

Li enfermigas sin en la sankta pre&#285;ejo de Olaf &mdash;</p>

<p>SKULE JARLO<br>

Mi rompos la pre&#285;ejan pacon &mdash;</p>

<p>EPISKOPO NIKOLAS<br>

Li fu&#285;os supren sur la &#265;efaltaron, kaj kro&#265;os sin firme al la
&#265;erko de Olaf &mdash;</p>

<p>SKULE JARLO<br>

Mi tiros lin de la altaro, e&#265; se mi devos kuntiri la sanktan &#265;erkon &mdash;</p>

<p>EPISKOPO NIKOLAS<br>

Sed ankora&#365; li havos la kronon sur la kapo, jarlo!</p>

<p>SKULE JARLO<br>

Mi defrapos la kronon per mia glavo!</p>

<p>EPISKOPO NIKOLAS<br>

Sed se &#285;i fiksi&#285;is tro firme &mdash;?</p>

<p>SKULE JARLO<br>

Nu do, en la nomo de Dio a&#365; Satano &mdash; tiam mi frapos anka&#365; la
kapon! <span class="staging">(eliras dekstre)</span></p>

<p>EPISKOPO NIKOLAS<br>

<span class="staging">(postrigardas lin, kapklinas malrapide kaj diras:)</span> Nu ja &mdash;
ja &mdash; tiel mi &#349;atas la jarlon!</p>

<p class="aktfino">Kurteno</p>
</div>

<div class="acte">
<h3 class="actehead">TRIA AKTO</h3>


<p class="staging">(&#264;ambro en la Oslo-episkopa korto. Dekstre estas la enirpordo. En
la fono malgranda, malferma pordo kondukas al la kapelo, kiu estas
lumigata. Pordo, kun murtapi&#349;o anta&#365;e sur la maldekstra muro,
kondukas al la dormo&#265;ambro de la episkopo. Anta&#365;e sur la sama
flanko staras remburita ripozbenko. Dekstre estas skribotablo kun
leteroj, dokumentoj kaj lumanta lampo.)</p>

<p class="staging">(Komence la &#265;ambro estas malplena; interne, malanta&#365; la
tapi&#349;kurteno estas a&#365;data kanto de mona&#293;oj. Iom poste envenas de
dekstre <b>P&aring;l Flida</b> voja&#285;vestita; li haltas &#265;e la pordo, atendas,
&#265;irka&#365;rigardas, kaj tri fojojn frapas la plankon per sia
bastono.)</p>

<p>SIRA VILJAM<br>

<span class="staging">(elvenas de maldekstre kaj ekdiras kun malla&#365;ta vo&#265;o:)</span> P&aring;l Flida!
Dio estu la&#365;data; &mdash; do la jarlo ne estas tre fore.</p>

<p>P&Aring;L FLIDA<br>

La &#349;ipoj jam alvelas &#265;e la Kapinsulo; mi velis anta&#365;e. Kaj kiel
fartas la episkopo?</p>

<p>SIRA VILJAM<br>

Nun li ricevas la lastan sanktoleadon.</p>

<p>P&Aring;L FLIDA<br>

Sekve estas ekstrema dan&#285;ero.</p>

<p>SIRA VILJAM<br>

Majstro Sigard el Brabant diris, ke li ne povas vivi trans la
nokton.</p>

<p>P&Aring;L FLIDA<br>

Do mi pensas, ke li vokis nin al si tro malfrue.</p>

<p>SIRA VILJAM<br>

Ne, ne, &mdash; li estas plene konscia kaj anka&#365; havas ioman forton, &mdash;
&#265;iun momenton li demandas, &#265;u la jarlo ne balda&#365; venos.</p>

<p>P&Aring;L FLIDA<br>

Vi da&#365;re nomas lin <em>jarlo</em>; &#265;u vi ne scias, ke la re&#285;o nomis lin
duko?</p>

<p>SIRA VILJAM<br>

Jes, jes, certe; &mdash; estas nur tia malnova kutimo. T&#349;&#349; &mdash;</p>

<p class="staging">(Li kaj <b>P&aring;l Flida</b> faras krucsignon kaj klinas sin. El la &#265;ambro
de la episkopo venas du &#293;orservantoj kun kandeloj, poste du aliaj
kun skatoloj kun incenso; post ili pastroj portantaj kalikon, diskon,
krucifikson kaj pre&#285;ejan standardon; poste sekvas vico da pastroj
kaj mona&#293;oj; &#293;orservistoj kun kandeloj kaj incensskatoloj finas la
procesion, kiu malrapide movi&#285;as en la kapelon, kies pordo fermi&#285;as
post ili.)</p>

<p>P&Aring;L FLIDA<br>

Nun do la maljuna sinjoro finfaris kun tiu &#265;i mondo.</p>

<p>SIRA VILJAM<br>

Mi do povas diri al li, ke duko Skule venos plej eble balda&#365;?</p>

<p>P&Aring;L FLIDA<br>

Li iros rekte de la kajo &#265;i tien al la episkopa korto. Adia&#365;!
<span class="staging">(foriras)</span></p>

<p class="staging">(Pluraj pastroj, inter kiuj estas <b>Peter</b>, kaj servistoj de la
episkopo, elvenas de maldekstre kun kovrotukoj, kusenetoj kaj granda
fajroskatolo.)</p>

<p>SIRA VILJAM<br>

Por kio tio &#265;i?</p>

<p>PASTRO<br>

<span class="staging">(pretigante sur la benko)</span> La episkopo volas ku&#349;i &#265;i tie
ekstere.</p>

<p>SIRA VILJAM<br>

Sed &#265;u tio estas konsilinda?</p>

<p>PASTRO<br>

Majstro Sigard opinias, ke ni povas cedi al li. Jen li jam estas.</p>

<p class="staging">(Episkopo <b>Nikolas</b> elvenas, subtenata de <b>majstro Sigard</b> kaj
pastro. Li estas vestita en episkopa vesta&#309;o, sed sen bastono kaj
mitro.)</p>

<p>EPISKOPO NIKOLAS<br>

Ekbruligu pli da kandeloj! <span class="staging">(Li sidi&#285;as sur la benkon &#265;e la
fajroskatolo, kaj kovri&#285;as per la kovrotukoj.)</span> Viljam! Nun mi ricevis
pardonon por &#265;iuj miaj pekoj! Ili kunprenis &#265;iujn; &#349;ajnas al mi
nun, ke mi estas sufi&#265;e malpeza.</p>

<p>SIRA VILJAM<br>

La duko sendis por voki Vin, sinjoro; li jam estas &#265;i-flanke de la
Kapinsulo.</p>

<p>EPISKOPO NIKOLAS<br>

Estas bone, tre bone. Anka&#365; la re&#285;o certe balda&#365; estos &#265;i tie. Mi
estis peka hundo dum miaj tagoj, Viljam; mi ege faris deliktojn
kontra&#365; la re&#285;o. La pastroj tie ene diris, ke &#265;iuj miaj pekoj estu
al mi pardonitaj, &mdash; jes, sufi&#265;e bone; sed estas facile por ili
promesi; ne estas kontra&#365; <em>ili</em>, ke mi deliktis. Ne, ne &mdash; certe
estas pli sekure a&#365;di tion el la bu&#349;o de la re&#285;o mem. <span class="staging">(ekdiras
ekscite:)</span> Lumon, mi diras! Estas ja ombre &#265;i tie.</p>

<p>SIRA VILJAM<br>

<em>Estas</em> ekbruligite &mdash;</p>

<p>MAJSTRO SIGARD<br>

<span class="staging">(haltigas lin per signo, kaj proksimi&#285;as al la episkopo)</span> Kiel
statas, sinjoro?</p>

<p>EPISKOPO NIKOLAS<br>

Nu ja, &mdash; nu ja; malvarmaj estas la manoj kaj la piedoj.</p>

<p>MAJSTRO SIGARD<br>

<span class="staging">(duonla&#365;te, dum li lokigas la fajroskatolon pli proksimen)</span> Hm, &mdash;
estas la komenco de la fino.</p>

<p>EPISKOPO NIKOLAS<br>

<span class="staging">(time al <b>Viljam</b>)</span> Mi diris, ke ok mona&#293;oj kantu kaj pre&#285;u por mi
en la kapelo &#265;i-nokte. Atentu ilin; estas pigruloj inter ili.</p>

<p>SIRA VILJAM<br>

<span class="staging">(silente montras al la kapelo de kie a&#365;di&#285;as kanto, kiu da&#365;ras dum
la sekvanta sceno.)</span></p>

<p>EPISKOPO NIKOLAS<br>

Tiom ankora&#365; nefarita, kaj forlasi &#265;ion! Tiom nefarita, Viljam!</p>

<p>SIRA VILJAM<br>

Sinjoro, pensu pri la &#265;ielo!</p>

<p>EPISKOPO NIKOLAS<br>

Mi ankora&#365; havas tempon; &mdash; &#285;is la morga&#365;o, opinias majstro Sigard &mdash;</p>

<p>SIRA VILJAM<br>

Sinjoro, sinjoro!</p>

<p>EPISKOPO NIKOLAS<br>

Donu al mi mitron kaj bastonon! &mdash; Facile por vi diri ke mi pensu &mdash;
<span class="staging">(pastro alportas tion petitan)</span> Nu, metu la mitron tien, &#285;i estas tro
peza por mi; donu al mi la bastonon en la manon; nun mi estas armita.
Episkopo! &mdash; La malbonulo ne kura&#285;os tro proksimi&#285;i al mi nun!</p>

<p>SIRA VILJAM<br>

&#264;u vi ion kroman deziras?</p>

<p>EPISKOPO NIKOLAS<br>

Ne. Jes, diru al mi; &mdash; Peter, filo de Andres Skjaldarband, &mdash; &#265;iuj
parolas bone pri li &mdash;</p>

<p>SIRA VILJAM<br>

Li certe estas senpeka animo.</p>

<p>EPISKOPO NIKOLAS<br>

Peter, vi noktode&#309;oru &#265;e mi &#285;is la re&#285;o a&#365; la duko venos. Eliru
tiom longe, vi aliuloj, sed estu proksimaj.</p>

<p class="staging">(&#264;iuj escepte <b>Peter</b> eliras dekstre.)</p>

<p>EPISKOPO NIKOLAS<br>

<span class="staging">(post mallonga pa&#365;zo)</span> Peter!</p>

<p>PETER<br>

<span class="staging">(proksimi&#285;as)</span> Sinjoro?</p>

<p>EPISKOPO NIKOLAS<br>

&#264;u vi neniam vidis maljunajn homojn morti?</p>

<p>PETER<br>

Ne.</p>

<p>EPISKOPO NIKOLAS<br>

Timemaj estas ili &#265;iuj; pri tio mi kura&#285;as &#309;uri! Tie sur la tablo
ku&#349;as granda letero kun sigelo; donu &#285;in al mi. <span class="staging">(<b>Peter</b> alportas
la leteron.)</span> Estas por via patrino.</p>

<p>PETER<br>

Por mia patrino?</p>

<p>EPISKOPO NIKOLAS<br>

Vi devas voja&#285;i norden al H&aring;logalando kun &#285;i. Mi skribis al &#349;i pri
granda kaj grava afero; venis nova&#309;oj de via patro.</p>

<p>PETER<br>

Li luktas kiel batalanto de la Sinjoro en la sankta lando. Se li tie
falos, li falos sur sanktan grundon; &#265;ar <em>tie</em> &#265;iu piedlar&#285;o de
tero estas sankta. Mi memorigas lin al Dio en &#265;iuj miaj pre&#285;oj.</p>

<p>EPISKOPO NIKOLAS<br>

&#264;u Andres Skjaldarband estas kara al vi?</p>

<p>PETER<br>

Li estas honorinda viro; sed vivas alia viro, per kies grandeco mia
patrino kvaza&#365; edukis kaj nutris min.</p>

<p>EPISKOPO NIKOLAS<br>

<span class="staging">(rapide kaj stre&#265;e)</span> &#264;u tiu estas duko Skule?</p>

<p>PETER<br>

Jes, la duko, &mdash; Skule B&aring;rdsson. Mia patrino konis lin en la juneco.
La duko certe devas esti la plej eminenta viro en la lando!</p>

<p>EPISKOPO NIKOLAS<br>

Jen la letero; tuj iru norden kun &#285;i! &mdash; &#264;u ili kantas tie ene?</p>

<p>PETER<br>

Jes, sinjoro.</p>

<p>EPISKOPO NIKOLAS<br>

Ok grandaj uloj kun gor&#285;oj kiel trompetoj, tio ja devas iom helpi,
mi scias?</p>

<p>PETER<br>

Sinjoro, sinjoro, mi volas mem pre&#285;i!</p>

<p>EPISKOPO NIKOLAS<br>

Mi havas tro multe da nefarita&#309;oj, Peter. La vivo estas tro
mallonga; &mdash; krome la re&#285;o certe pardonos min, kiam li venos &mdash;
<span class="staging">(skui&#285;as en doloro)</span></p>

<p>PETER<br>

Vi suferas, &#265;u?</p>

<p>EPISKOPO NIKOLAS<br>

Mi ne suferas; sed sonoras &#265;e miaj oreloj; glimas kaj fulmas anta&#365;
miaj okuloj.</p>

<p>PETER<br>

Estas la &#265;ielaj sonoriloj, kiuj sonorigas Vin hejmen; &mdash; tio, kio
brilas, estas la altarkandeloj, kiujn la an&#285;eloj de Dio ekbruligis
por Vi.</p>

<p>EPISKOPO NIKOLAS<br>

Jes certe estas tiel; &mdash; ne estas dan&#285;ero, kiam ili nur bone eltenas
en pre&#285;o tie ene, &mdash; Adia&#365;, voja&#285;u tuj kun la letero.</p>

<p>PETER<br>

&#264;u ne unue &mdash;?</p>

<p>EPISKOPO NIKOLAS<br>

Ne, iru; mi ne timas esti sola.</p>

<p>PETER<br>

Bonvenon ree do, kiam la &#265;ielaj sonoriloj iam sonoros anka&#365; por mi.
<span class="staging">(eliras dekstre)</span></p>

<p>EPISKOPO NIKOLAS<br>

La &#265;ielaj sonoriloj, &mdash; ja, tia&#309;on oni diras facile, kiam oni
mar&#349;as sur du sanaj piedoj. &mdash; Tiom nefarita! Tamen post mi vivos
multo. Mi promesis al la duko je la savo de mia animo doni al li la
konfeson de Trond pastro, se &#285;i venus al mi enmane; &mdash; bone ke mi ne
ricevis &#285;in. Se li scius, li volus venki a&#365; fali; tiam unu el ili
fari&#285;us la plej potenca viro, kiu iam vivis en Norvegio. Ne, ne, &mdash;
kion <em>mi</em> ne povis atingi, neniu aliulo atingu. Estas pli bone kun la
necerteco; tiom longe kiom la duko pezi&#285;as per <em>&#285;i</em>, la du estos
detruantaj unu la alian, &#265;ie kie ili atingos; urboj bruli&#285;os,
vila&#285;aroj rabi&#285;os, &mdash; neniu gajnos pere de la perdo de la aliulo &mdash;
&mdash; <span class="staging">(en teruro)</span> Graco, indulgo! Estas ja mi, kiu portas la kulpon &mdash;
mi, kiu de la unua pa&#349;o ekirigis la tuton! <span class="staging">(sin trankviligante)</span> Ja,
ja, ja! sed nun venos la re&#285;o &mdash; estas ja sur lin ke la plejmulto
ver&#349;i&#285;as, &mdash; li certe pardonos &mdash; estos legataj pre&#285;oj kaj mesoj;
ne estas dan&#285;ero; &mdash; mi ja estas episkopo, kaj mi neniam mortigis
iun per propra mano. &mdash; Bone estas, ke la konfeso de Trond Pastro ne
venis; la sanktuloj estas kun mi, ili ne volas tenti min rompi mian
promeson. &mdash; Kiu frapas la pordon? Certe estas la duko! <span class="staging">(kontente
frotas siajn manojn)</span> Li volas petegi pruvojn pri la re&#285;a rajto, &mdash;
kaj mi havas neniun pruvon por doni al li!</p>

<p class="staging">(<b>Inga el Vartejg</b> envenas; &#349;i estas nigre vestita, kun mantelo
kaj kufo.)</p>

<p>EPISKOPO NIKOLAS<br>

<span class="staging">(skui&#285;as)</span> Kiu estas?</p>

<p>INGA<br>

Virino el Vartejg en Borgarsyssel, estimata sinjoro.</p>

<p>EPISKOPO NIKOLAS<br>

Patrino de la re&#285;o!</p>

<p>INGA<br>

Tiel mi iam nomi&#285;is.</p>

<p>EPISKOPO NIKOLAS<br>

Foriru, foriru! Mi ne konsilis al H&aring;kon disi&#285;i de Vi!</p>

<p>INGA<br>

Kion la re&#285;o faras, estas bone farata! Ne estas tial, ke mi
venas.</p>

<p>EPISKOPO NIKOLAS<br>

Kaj kial do?</p>

<p>INGA<br>

Gunnulf, mia frato, revenis hejmen el sia voja&#285;o al Anglio &mdash;</p>

<p>EPISKOPO NIKOLAS<br>

El voja&#285;o al Anglio &mdash;!</p>

<p>INGA<br>

Li forestis dum multaj jaroj, kiel Vi scias, kaj vaste &#265;irka&#365;vagis;
nun li kunprenis leteron hejmen &mdash;</p>

<p>EPISKOPO NIKOLAS<br>

<span class="staging">(senspire)</span> Leteron &mdash;?</p>

<p>INGA<br>

De Trond pastro. Estas por Vi, sinjoro. <span class="staging">(transdonas &#285;in al li)</span></p>

<p>EPISKOPO NIKOLAS<br>

Nu tiel; &mdash; kaj Vi alportas &#285;in?</p>

<p>INGA<br>

La&#365; la deziro de Trond. Grandan dankon mi &#349;uldas al li de tiu
tempo, kiam li nutris H&aring;kon. Mi scii&#285;is ke Vi estas malsana; tial mi
tuj entreprenis la veturon; mi iris &#265;i tien surpiede &mdash;</p>

<p>EPISKOPO NIKOLAS<br>

Ne ur&#285;is tiel, Inga!</p>

<p>DAGFINN BONDE<br>

<span class="staging">(envenas de dekstre)</span> Paco de Dio, honorinda sinjoro!</p>

<p>EPISKOPO NIKOLAS<br>

&#264;u venos la re&#285;o?</p>

<p>DAGFINN BONDE<br>

Nun li rajdas malsupren la Ryenmontojn kun la re&#285;ino kaj la re&#285;a
infano kaj granda sekvantaro.</p>

<p>INGA<br>

<span class="staging">(rapide alpa&#349;as al <b>Dagfinn</b>)</span> La re&#285;o, &mdash; la re&#285;o! &#265;u <em>li</em> tien
&#265;i venos?</p>

<p>DAGFINN BONDE<br>

Inga! &#264;u Vi estas &#265;i tie, Vi severe provita virino?</p>

<p>INGA<br>

Tiu ne estas severe provita, kiu havas tian grandan filon.</p>

<p>DAGFINN BONDE<br>

<em>Nun</em> lia malmola koro degelu.</p>

<p>INGA<br>

Neniun vorton al la re&#285;o pri mi. Ho, sed vidi lin mi tamen devas; &mdash;
a&#365;du, &mdash; &#265;u &#265;i tien li venos?</p>

<p>DAGFINN BONDE<br>

Jes, balda&#365;.</p>

<p>INGA<br>

Kaj estas malluma vespero. La re&#285;on lumgvidos certe tor&#265;oj.</p>

<p>DAGFINN BONDE<br>

Jes.</p>

<p>INGA<br>

Do mi starigos min en pord&#349;irmejon, kie li preterpasos; &mdash; kaj poste
hejmen al Vartejg. Sed unue enen en la pre&#285;ejon de sankto Hallvard;
<em>tie</em> brilos lumoj &#265;i-nokte; tie mi pre&#285;os pri bono por la re&#285;o,
por mia bela filo. <span class="staging">(eliras dekstre)</span></p>

<p>DAGFINN BONDE<br>

Mi prizorgis mian mision; mi iros renkonte al la re&#285;o.</p>

<p>EPISKOPO NIKOLAS<br>

Salutu lin plej kare, bona Dagfinn!</p>

<p>DAGFINN BONDE<br>

<span class="staging">(forirante dekstre)</span> Ne dezirus <em>mi</em> esti episkopo Nikolas
morga&#365;.</p>

<p>EPISKOPO NIKOLAS<br>

La konfeso de Trond pastro &mdash;! Do &#285;i tamen venis; &mdash; jen mi tenas
&#285;in en mia mano. <span class="staging">(cerbumas kaj rigardas rekte anta&#365;en)</span> &mdash; Oni
neniam devus promesi ion sur la savo de sia animo, kiam oni estas
tiel maljuna kiel mi. Se restus al mi jaroj, mi &#265;iukaze turnus min
el tia promeso; sed &#265;i-vespere, la lastan vesperon, &mdash; ne, tio ne
estas konsilinda. &mdash; &#264;u mi tamen devas teni &#285;in? &#264;u tio ne estas
riski &#265;ion, por kio mi verkis tra mia tuta vivo? &mdash; <span class="staging">(Flustre)</span>
Ho, se mi povus trompi la malbonulon, nur tiun &#265;i kroman fojon!
<span class="staging">(a&#365;skultas)</span> Kio estas <em>tio</em>? <span class="staging">(vokas)</span> Viljam, Viljam!</p>

<p>SIRA VILJAM<br>

<span class="staging">(envenas de dekstre)</span></p>

<p>EPISKOPO NIKOLAS<br>

Kio estas tio, kio zumas kaj hurlas tiel malbele?</p>

<p>SIRA VILJAM<br>

Estas la ventego, kiu pliforti&#285;as.</p>

<p>EPISKOPO NIKOLAS<br>

La vetero pliforti&#285;as! &mdash; Certe mi tenos mian promeson! La ventego,
vi diras &mdash; &#264;u ili kantas tie ene?</p>

<p>SIRA VILJAM<br>

Jes, sinjoro.</p>

<p>EPISKOPO NIKOLAS<br>

Diru, ke ili ege klopodu &mdash; precipe frato Aslak; li &#265;iam prononcas
mallongajn pre&#285;ojn; li forpin&#265;as, kiam li eblas; li transsaltas,
tiu hundo! <span class="staging">(frapas la plankon per la episkopa bastono)</span> Eniru, kaj
diru al li, ke estas la lasta nokto por mi; li estu diligenta, a&#365; mi
revenos al li fantome!</p>

<p>SIRA VILJAM<br>

Sinjoro, &#265;u mi ne ser&#265;u majstron Sigard?</p>

<p>EPISKOPO NIKOLAS<br>

Eniru, mi diras! <span class="staging">(<b>Viljam</b> iras en la kapelon)</span> Aspekte estas la
&#265;iela volo, ke mi interkonsentigu la re&#285;on kaj la dukon, &#265;ar &#285;i
nun sendas al mi la leteron de Trond pastro. Tio &#265;i estas severe
akceptebla, Nikolas; tirrompi per unu sola ektiro, kion vi uzis vian
tutan vivon por konstrui. Sed ne estas io alia farebla; mi devas
plenumi la volon de la &#265;ielo &#265;i tiun fojon. &mdash; Se mi almena&#365; povus
legi tion, kio estas skribita en la letero; sed mi e&#265; ne povas vidi
solan vorton! Nebuloj drivas anta&#365; miaj okuloj; fajras kaj sparkas
&mdash;; kaj neniun alian mi kura&#285;as peti legi &#285;in por mi! Promesi
tia&#309;on &mdash;! &#264;u la homa sagaco estas tiel povra, ke &#285;i ne kapablas
estri la duan kaj trian etapon de sia propra ago? Mi parolis tiel
longe kaj incite al Vegard Veradal por igi la re&#285;on forsendi Inga de
si, ke tio fine okazis. Tiu ago estis sa&#285;a en la unua etapo; sed se
mi ne estus tiel konsilinta, Inga ne lo&#285;us en Vartejg nun, la letero
ne estus entempe veninta en miajn manojn, kaj mi ne havus iun
promeson por teni, &mdash; do malsa&#285;e en la dua etapo. Se mi tamen havus
la tempon por mi; sed ne nur tiun &#265;i solan nokton, kaj apena&#365;
<em>tiun</em>. Mi devas, mi volas pli longe vivi!. <span class="staging">(frapas per la bastono;
pastro envenas de dekstre)</span> Majstro Sigard venu! <span class="staging">(La pastro eliras; la
episkopo premas la leteron en la manoj.)</span> &#264;i tie, malanta&#365; tiu
maldika sigelo ku&#349;as la sagao de Norvegio por centoj da jaroj! &#284;i
ku&#349;as son&#285;ante, kiel la birdido en la ovo! Ho, tiu, kiu nun havus
pli ol unu animon &mdash; a&#365; e&#265; <em>neniun</em>! <span class="staging">(premas la leteron sova&#285;e al
sia brusto)</span> Ho, se la fino ne estus tiel tuja sur min, &mdash; kaj la
ju&#285;o kaj puno, &mdash; mi kovus vin al akcipitro, kiu &#309;etus ombran
teruron super la tutan landon, kaj hakus siajn akrajn ungegojn en
&#265;iun homan koron! <span class="staging">(ekskui&#285;as)</span> Sed la lasta horo estas proksima!
<span class="staging">(kriante)</span> Ne, ne, &mdash; vi fari&#285;u al cigno, blanka cigno! <span class="staging">(&#309;etas la
leteron foren sur la plankon, kaj vokas)</span> Majstro Sigard, majstro
Sigard!</p>

<p>MAJSTRO SIGARD<br>

<span class="staging">(de dekstre)</span> Kiel statas, honorinda sinjoro?</p>

<p>EPISKOPO NIKOLAS<br>

Majstro Sigard, &mdash; vendu al mi tri tagojn da vivo!</p>

<p>MAJSTRO SIGARD<br>

Mi diris al Vi &mdash;</p>

<p>EPISKOPO NIKOLAS<br>

Jes, jes; sed ne estis serioze; estis nur eta puno. Mi estis nesa&#285;a
ulo kontra&#365; Vi; tial Vi volis timigi min. Fi, tio estis malbela, &mdash;
ne, ne &mdash; estis merite por mi! Sed estu nun bona kaj sa&#285;a! Mi pagos
bone; &mdash; tri tagojn da vivo, majstro Sigard, nur tri tagojn da
vivo!</p>

<p>MAJSTRO SIGARD<br>

E&#265; se mi mem forirus en la sama momento, kiel Vi, mi ne povus aldoni
tri tagojn.</p>

<p>EPISKOPO NIKOLAS<br>

Unu tagon do; nur unu tagon! Estu lumo, brilu la suno, kiam mi
foriros! A&#365;skultu, Sigard, <span class="staging">(mansignas lin al si, kaj tiras lin
malsupren sur la benkon)</span> Mi donis preska&#365; &#265;iun mian oron al la
eklezio, por havi grandajn mesojn legotajn poste. Mi retiros tion; Vi
havu la &#265;ion! &#264;u, Sigard, &#265;u ni du trompu tiujn tie interne? He,
he, he! Vi fari&#285;os ri&#265;a, Sigard, kaj forvoja&#285;os el la lando; mi
ricevos prokraston, kaj povos iom pripensi, kaj kontentigi min per
malpli da pre&#285;oj. &#264;u, Sigard, &#265;u ni &mdash;? <span class="staging">(<b>Sigard</b> palpas lian
pulson; la episkopo ekdiras time:)</span> Nu, kial Vi ne respondas?</p>

<p>MAJSTRO SIGARD<br>

<span class="staging">(ekstaras)</span> Mi ne havas tempon, sinjoro. Mi faros trinka&#309;on por Vi,
kiu povos iomete faciligi la lastajn momentojn.</p>

<p>EPISKOPO NIKOLAS<br>

Ne, Vi atendu pri tio! Atendu &mdash; kaj respondu al mi!</p>

<p>MAJSTRO SIGARD<br>

Mi ne havas tempon; la trinka&#309;o devas esti preta &#285;is horo. <span class="staging">(eliras
dekstre)</span></p>

<p>EPISKOPO NIKOLAS<br>

&#284;is horo! <span class="staging">(frapas impete)</span> Viljam! Viljam!</p>

<p>SIRA VILJAM<br>

<span class="staging">(venas el la kapelo)</span></p>

<p>EPISKOPO NIKOLAS<br>

Prenu pliajn por helpi tie! La ok ne sufi&#265;as!</p>

<p>SIRA VILJAM<br>

Sinjoro &mdash;?</p>

<p>EPISKOPO NIKOLAS<br>

Plurajn por helpi, mi diras! Kolbein kanoniko ku&#349;is malsana kvin
semajnojn, &mdash; li ne povis multe peki dum tiu tempo &mdash;</p>

<p>SIRA VILJAM<br>

Li iris al konfeso hiera&#365;.</p>

<p>EPISKOPO NIKOLAS<br>

<span class="staging">(fervore)</span> Jes, <em>li</em> devas esti bona; prenu lin! <span class="staging">(<b>Viljam</b> reen iras
en la kapelon)</span> &#284;is horo! <span class="staging">(sekigas la &#349;viton de la frunto)</span> Puh, kiel
varme estas! &mdash; La fia hundo, &mdash; por kio lia tuta erudicio, kiam li
tamen ne povas aldoni unu horon. Tie en sia studejo li sidas &#265;iun
tagon, kunmetante artefaritajn radojn kaj lodojn kaj levilojn; li
volas krei verkon, kiu iru kaj iru, kaj neniam haltu, &mdash; <i lang="la">perpetuum
mobile</i> li nomas &#285;in. Kial li ne praktikas sian arton kaj sa&#285;econ,
por fari la homon al tia <i lang="la">perpetuum mobile</i> &mdash;? <span class="staging">(haltas pensante;
ekbrilas liaj okuloj)</span> <i lang="la">Perpetuum mobile</i>, &mdash; mi ne estas precipe
lerta pri la latino, &mdash; sed tio signifas ion, kio kapablas funkcii
eterne, da&#365;re tra &#265;iuj tempoj. Se mi nun mem povus &mdash;? <em>Tio</em>
estus vere fina ago! Estus fari sian plej grandan agon en la lasta
momento! Funkciigi radojn kaj lodojn kaj levilojn en la animoj de la
re&#285;o kaj la duko; ekmovi ilin tiel, ke neniu potenco sur la tero
povos ilin haltigi. Se tion mi povus, tiam mi da&#365;re vivus, vivus en
mia verko, &mdash; kaj en la grava momento eble estas <em>tio</em>, kio nomi&#285;as
senmorteco. &mdash; Konsolaj, fre&#349;igaj pensoj, ho kiel vi mildigas por
maljuna viro! <span class="staging">(elspiras kaj stre&#265;as sin agrable sur la benko)</span>
Diabolus estis severa pri mi &#265;i-vespere. Estas la sekvo de ku&#349;o
senlabora; <i lang="la">otium est pulvis &mdash; pulveris</i> &mdash; nu, sensignifa la
latino, &mdash; Diabolus ne plu ekhavu potencon super mi; mi volas esti
aktiva &#285;is laste; mi volas &mdash;; kiel ili gor&#285;egas tie &mdash; <span class="staging">(frapas;
<b>Viljam</b> elvenas)</span> Diru al ili, ke ili silentu tie, ili &#285;enas min. La
re&#285;o kaj la duko balda&#365; venos; mi havas grandajn aferojn por
pripensi.</p>

<p>SIRA VILJAM<br>

Sinjoro, &#265;u mi do &mdash;?</p>

<p>EPISKOPO NIKOLAS<br>

Ordonu al ili silenti momenton, ke mi povu pensi trankvile. Jen vidu,
ekprenu tiun leteron, tie sur la planko. &mdash; Bone. Donu al mi la
paperojn &mdash;</p>

<p>SIRA VILJAM<br>

<span class="staging">(iras al la skribotablo)</span> Kiujn, sinjoro?</p>

<p>EPISKOPO NIKOLAS<br>

Same bone &mdash;; tiujn kun sigelo; tiujn kiuj ku&#349;as plej supre. &mdash; Nu;
do eniru kaj diru ke ili silentu. <span class="staging">(<b>Viljam</b> eliras)</span> &mdash; Morti, kaj
tamen regi en Norvegio! Morti, kaj aran&#285;i tiel, ke neniu viro levu
sian kapon pli alten super &#265;iuj aliaj. Mil vojoj povus konduki al
tiu celo; sed povas nur esti unu, kiu ta&#365;gas! &mdash; gravas tiun trovi,
&mdash; gravas &#285;in la&#365;iri. &mdash; Ha! La vojo estas ja tiel proksima, tiel
proksima! Jes, tiel estu. Mi tenos la promeson; la duko ekhavu la
leteron en siajn manojn; &mdash; sed la re&#285;o &mdash; hm, li ekhavu en sian
koron la dornon de dubo. H&aring;kon estas honesta, kia oni nomas tion; kun
la fido pri si mem, kaj pri sia rajto, multo falos en li. Amba&#365; dubu
kaj fidu, balancu supren kaj malsupren, neniam trovu firman grundon
sub la piedo, &mdash; <i lang="la">perpetuum mobile!</i> &mdash; Sed &#265;u H&aring;kon volas fidi mian
dira&#309;on? Li volas; mi estas ja mortanta viro; mi nutros lin per vero
anta&#365;e. &mdash; La fortoj forlasas min, sed la animo fre&#349;i&#285;as; &mdash; mi ne
ku&#349;as pli sur mortolito, mi sidas en mia laborejo, mi volas labori
la lastan nokton, labori &mdash; &#285;is la lumo estingi&#285;as &mdash;</p>

<p>DUKO SKULE<br>

<span class="staging">(envenas de dekstre, kaj iras al la episkopo)</span> Pacon kaj saluton,
honorinda sinjoro! Mi a&#365;das, ke malbone statas pri Vi.</p>

<p>EPISKOPO NIKOLAS<br>

Mi estas kadavro en bur&#285;ono, bona duko; &#265;i-nokte mi ekfloros;
morga&#365; senti&#285;os, kiel mi odoras.</p>

<p>DUKO SKULE<br>

Jam &#265;i-nokte. Vi diras?</p>

<p>EPISKOPO NIKOLAS<br>

Majstro Sigard diras: &#285;is unu horo.</p>

<p>DUKO SKULE<br>

Kaj la letero de Trond pastro &mdash;?</p>

<p>EPISKOPO NIKOLAS<br>

&#264;u Vi da&#365;re pensas pri &#285;i?</p>

<p>DUKO SKULE<br>

&#284;i neniam foriras el miaj pensoj.</p>

<p>EPISKOPO NIKOLAS<br>

La re&#285;o faris Vin duko; neniu viro portis nomon de duko en Norvegio,
anta&#365; Vi.</p>

<p>DUKO SKULE<br>

Ne sufi&#265;as. Se H&aring;kon estas la mal&#285;usta, mi devas havi &#265;ion!</p>

<p>EPISKOPO NIKOLAS<br>

Hu, estas malvarme &#265;i tie; frostas al mi tra &#265;iuj membroj.</p>

<p>DUKO SKULE<br>

La letero de Trond pastro, sinjoro! Pro Dio la &#265;iopotenca, &mdash; &#265;u Vi
havas &#285;in?</p>

<p>EPISKOPO NIKOLAS<br>

Mi almena&#365; scias, kie &#285;i trovi&#285;as.</p>

<p>DUKO SKULE<br>

Do diru! Diru!</p>

<p>EPISKOPO NIKOLAS<br>

Atendu &mdash;</p>

<p>DUKO SKULE<br>

Ne, ne, &mdash; profitu de la tempo; mi vidas ke alproksimi&#285;as la fino,
&mdash; kaj la re&#285;o ja venos &#265;i tien, oni diris.</p>

<p>EPISKOPO NIKOLAS<br>

Jes, la re&#285;o venos; el tio Vi vidos bone, ke mi atentas pri Via
afero, e&#265; <em>nun</em>.</p>

<p>DUKO SKULE<br>

Kion Vi intencas?</p>

<p>EPISKOPO NIKOLAS<br>

&#264;u Vi memoras &#265;e la nupto de H&aring;kon, &mdash; tiam Vi diris, ke tio, kio
faras H&aring;kon forta, estas lia neskuebla fido al si mem?</p>

<p>DUKO SKULE<br>

Nu?</p>

<p>EPISKOPO NIKOLAS<br>

Se mi konfesos kaj inokulos en lin la dubon, tiam falos la fido, kaj
la forto kun &#285;i.</p>

<p>DUKO SKULE<br>

Sinjoro, tio estas peka, peka, se li estas la &#285;usta!</p>

<p>EPISKOPO NIKOLAS<br>

Estos en Via kapablo ree fari lin fidanta. Anta&#365; ol mi forpasos de
tie &#265;i, mi diros al Vi, kie la letero de Trond pastro trovi&#285;as.</p>

<p>SIRA VILJAM<br>

<span class="staging">(de dekstre)</span> Nun venas la re&#285;o kun tor&#265;oj kaj sekvantaro la&#365; la
strato.</p>

<p>EPISKOPO NIKOLAS<br>

Bonvena li estu. <span class="staging">(<b>Viljam</b> eliras)</span> Duko, la lastan servon mi petas de
vi. Estu mia postmorta zorganto kontra&#365; &#265;iuj miaj malamikoj.
<span class="staging">(elprenas leteron)</span> Jen mi listigis ilin. Tiuj, kiuj staras plej
supre, mi dezirus pendigi, se tiel eblus.</p>

<p>DUKO SKULE<br>

Ne pensu pri ven&#285;o nun; ne restas al Vi longa &mdash;</p>

<p>EPISKOPO NIKOLAS<br>

Ne pri ven&#285;o, sed pri puno. Promesu al mi svingi la glavon de puno
super &#265;iujn miajn malamikojn, kiam mi estos for. Ili estas viaj
malamikoj same kiel la miaj; kiam Vi fari&#285;os re&#285;o, punu ilin; Vi
tion promesas?</p>

<p>DUKO SKULE<br>

Mi promesas kaj &#309;uras; &mdash; sed la letero de Trond pastro &mdash;!</p>

<p>EPISKOPO NIKOLAS<br>

Vi scios, kie &#285;i estas; &mdash; sed, jen vidu &mdash;; la re&#285;o venas; &mdash;
ka&#349;u la liston pri niaj malamikoj!</p>

<p class="staging">(La duko ka&#349;as la dokumenton; samtempe envenas <b>H&aring;kon</b> de
dekstre.)</p>

<p>EPISKOPO NIKOLAS<br>

Bonvenon &#265;e la funebra festeno, sinjoro re&#285;o!</p>

<p>H&Aring;KON<br>

Akre Vi kontra&#365;staris min je &#265;iuj okazoj; sed nun tio estu
forgesita kaj pardonita; la morto forvi&#349;as e&#265; la plej grandan
kalkulon.</p>

<p>EPISKOPO NIKOLAS<br>

Tio malpezigis! Ho, kiel granda estas la mildo de la re&#285;o! Sinjoro,
kion Vi &#265;i-vespere faris kontra&#365; maljuna pekulo, dekoble &mdash;</p>

<p>H&Aring;KON<br>

Lasu tion; sed mi devas diri al Vi, ke mi alte miras. Vi alvokas min
&#265;i tien por ricevi mian pardonon, kaj Vi aran&#285;as por mi tian
renkonton.</p>

<p>EPISKOPO NIKOLAS<br>

Renkonton, sinjoro?</p>

<p>DUKO SKULE<br>

Estas al mi, ke la re&#285;o aludas. &#264;u Vi, sinjoro episkopo, volas
certigi al re&#285;o H&aring;kon, je mia fido kaj honoro, ke mi nenion sciis
pri lia veno, anta&#365; ol mi metis la piedon sur la kajon en Oslo.</p>

<p>EPISKOPO NIKOLAS<br>

A&#293;, a&#293;; &#265;iu kulpo ku&#349;as sur mi! Mi estis malsana, litotenanta
viro la tutan lastan jaron; malmulte a&#365; nenion mi a&#365;dis pri la
aferoj de la lando; mi pensis, ke nun estas bone kaj amikece inter la
altaj parencoj!</p>

<p>H&Aring;KON<br>

Mi notis, ke la amikeco inter la duko kaj mi prosperas pli bone, kiam
ni tenas nin fore unu de la alia; tial adia&#365;, episkopo Nikolas, kaj
Dio estu kun Vi, tie kien Vi iros. <span class="staging">(volas foriri)</span></p>

<p>DUKO SKULE<br>

<span class="staging">(malla&#365;te kaj maltrankvila)</span> Episkopo, episkopo; li foriras!</p>

<p>EPISKOPO NIKOLAS<br>

<span class="staging">(subite kaj kun sova&#285;a forto)</span> Atendu, re&#285;o H&aring;kon!</p>

<p>H&Aring;KON<br>

<span class="staging">(haltas)</span> Kio nun?</p>

<p>EPISKOPO NIKOLAS<br>

Vi ne rajtas iri el tiu &#265;i &#265;ambro, anta&#365; ol maljuna episkopo
Nikolas parolis sian lastan vorton!</p>

<p>H&Aring;KON<br>

<span class="staging">(senvole metas la manon sur la glavon)</span> &#264;u vi eble venis al Viken kun
forta aro, duko?</p>

<p>DUKO SKULE<br>

Mi ne respondecas en tio &#265;i.</p>

<p>EPISKOPO NIKOLAS<br>

Estas per la potenco de la vorto, ke mi sciu reteni Vin. Kie estas
funebra ceremonio en la domo, <em>tie</em> la mortanto estas la unua homo en
la kunveno; li rajtas fari kaj farigi, kion li volas &mdash; tiel foren
kien lia kapablo atingas. Tial mi nun volas prezenti mian propran
funebran paroladon; en anta&#365;a tempo mi &#265;iam timis, ke re&#285;o Sverre
estus &#285;in faronta &mdash;</p>

<p>H&Aring;KON<br>

Ne parolu tiel sova&#285;e, sinjoro!</p>

<p>DUKO SKULE<br>

Vi fortran&#265;as el la kara momento, kiu restas al vi!</p>

<p>H&Aring;KON<br>

Via okulo jam estas inerta!</p>

<p>EPISKOPO NIKOLAS<br>

Jes, mia okulo estas inerta; mi apena&#365; vidas Vin, kie Vi staras; sed
ene en mi vice preterpasas mia vivo brile klara. Mi vidas viziojn
<em>tie</em> &mdash;; a&#365;skultu kaj lernu, re&#285;o! &mdash; Mia parencaro estis la plej
potenca en la lando; multaj grandaj estroj devenis el &#285;i; <em>Mi</em> volis
esti la plej granda el ili &#265;iuj. Mi ne estis pli ol knabo, kiam mi
komencis avidi faregojn; &#348;ajnis al mi, ke ne eblis atendi &#285;is mi
maturi&#285;us; &mdash; ekstaris re&#285;oj kun malpli da rajto ol mi, &mdash; Magnus
Erlingsson, Sverre pastro &mdash;; anka&#365; <em>Mi</em> volis esti re&#285;o; sed unue
estro, &mdash; estis necese. Jen la batalo okazus sur la Ile-kampoj; tie
la unuan fojon mi partoprenis. La suno levi&#285;is, kaj fulmis miloj da
brilaj armiloj. Magnus kaj lia tuta aro aliris kvaza&#365; al ludo; sole
mi sentis min prema en la koro. Sova&#285;e atakis nia aro; sed <em>mi</em> ne
povis aliri &mdash; mi timis! &#264;iuj aliaj estroj de Magnus batalis
maltime, kaj multaj falis, kie ili luktis; sed mi fu&#285;is supren la
Rokmonto, kuris kaj kuris, kaj ne haltis anta&#365; ol mi reatingis la
fjordon, longe fore. Multaj viroj devis lavi siajn sangajn vesta&#309;ojn
en la Trondhejm-fjordo tiun vesperon; &mdash; anka&#365; mi devis lavi la
miajn, sed ne pro sango. Jes, re&#285;o, mi estis timema; kreita por
estri &mdash; kaj timema! Tio fraplumis en mi kvaza&#365; fulmo; post tiu horo
mi malamis &#265;iun viron; mi pre&#285;is sekrete en la pre&#285;ejoj, mi ploris
kaj genuis &#265;e la altaroj, mi donis multekostajn donacojn, faris
sanktajn promesojn; stre&#265;e mi provis en batalo post batalo, &#265;e
Salteysund, sur la Jonskampoj kiam la Bagloj tenis sin en Bergen, &mdash;
&#265;iam vane. Sverre estis tiu, kiu unue komprenis; li eldiris tion
la&#365;te kaj moke, kaj de tiu tago &#265;iu viro en la aro ridis, kiam
Nikolas Arnason anta&#365;eniris milite vestita. &mdash; Timema, timema &mdash;,
kaj tamen mi volis esti estro, volis esti re&#285;o, sentis min ja kreita
re&#285;o, povus anta&#365;enigi la regnon de Dio sur la tero; sed estis la
sanktuloj mem, kiuj &#349;losis por mi la barilon...</p>

<p>H&Aring;KON<br>

Ne plendu pri la &#265;ielo, episkopo! Vi multe malamis!</p>

<p>EPISKOPO NIKOLAS<br>

Jes, mi multe malamis; malamis en &#265;i tiu lando &#265;iun kapon, kiu
alti&#285;is super la amason. Sed mi malamis, &#265;ar mi ne povis ami.
Belajn virinojn, &mdash; ho, mi povus ankora&#365; gluti ilin per sparkantaj
okuloj! Mi havas okdek jarojn, kaj ankora&#365; mia avido estas faligi
virojn kaj sine &#265;irka&#365;braki virinojn; &mdash; sed mi spertis en <em>tio</em>
kiel en la batalo; nur volo kaj avido; potenco for&#349;telita ekde la
naski&#285;o; &mdash; la bolanta donaco de la deziro &mdash; kaj tamen kriplulo!
Jen mi do fari&#285;is pastro; re&#285;o a&#365; pastro tiu viro devas esti, kiu
volas majstri la tutan potencon. <span class="staging">(ridas)</span> Mi pastro! Mi eklezia viro!
Jes, al unu eklezia ago la &#265;ielo precipe kreis min, &mdash; tiu atingi la
altajn tonojn, &mdash; kanti per virina vo&#265;o en la grandaj ekleziaj
festenoj. Kaj tamen tiuj en la alteco postulas de mi &mdash; la duonulo &mdash;
kion ili rajtas postuli de kiu ajn, kiu plene ricevis la kapablon por
sia vivotasko! Estis tempoj, kiam &#349;ajnis al mi, ke tia postulo povus
esti merita; jen mi ku&#349;is sur la malsanlito, frapita de timo por
puno kaj ju&#285;o! <em>Nun</em> tio pasis; restas en mi medolo en la animaj
artikoj! Nenio estas mia krimo; estas kontra&#365; <em>mi</em>, ke oni faris
maljusta&#309;on; <em>mi</em> estas la plendanto!</p>

<p>DUKO SKULE<br>

<span class="staging">(malla&#365;te)</span> Sinjoro &mdash; la letero! Ne restas por Vi longa tempo!</p>

<p>H&Aring;KON<br>

Pensu pri Via animo, kaj humiligu Vin!</p>

<p>EPISKOPO NIKOLAS<br>

La faro de viro estas lia animo, kaj mia faro da&#365;re vivu sur la
tero. Sed Vi, re&#285;o H&aring;kon, Vi devus gardi Vin; &#265;ar kiel la &#265;ielo
kontra&#365;staris <em>min</em> kaj kaptis dama&#285;on por pago, tiel Vi
kontra&#365;staras tiun viron, kiu tenas en sia mano la feli&#265;on de la
lando &mdash;</p>

<p>H&Aring;KON<br>

Ha &mdash; duko, duko! Nun mi komprenas la renkonton &#265;i tie!</p>

<p>DUKO SKULE<br>

<span class="staging">(impete al la episkopo)</span> Neniun plian vorton pri tia&#309;o!</p>

<p>EPISKOPO NIKOLAS<br>

<span class="staging">(al <b>H&aring;kon</b>)</span> Li kontra&#365;staros Vin tiom longe kiom lia kapo sidas
fiksita sur la &#349;ultroj. Dividu kun li! Mi ne havos pacon en la
&#265;erko, mi revenos, se Vi du ne dividos! Neniu el Vi metu la altecon
de la aliulo al sia propra kresko; estus nur unu grandegulo en la
lando, se tio okazus; kaj &#265;i tie ne estu grandegulo; &#265;ar mi neniam
estis grandegulo! <span class="staging">(laca li malanta&#365;en klini&#285;as sur la benko.)</span></p>

<p>DUKO SKULE<br>

<span class="staging">(&#309;etas sin genuen apud la benko, kaj krias al <b>H&aring;kon</b>:)</span> Voku helpon!
Pro la kompatemo de Dio, la episkopo ne devas ankora&#365; morti!</p>

<p>EPISKOPO NIKOLAS<br>

Kiel sombri&#285;as anta&#365; miaj okuloj! &mdash; Re&#285;o, lastan fojon, &mdash; &#265;u Vi
volas dividi kun la duko?</p>

<p>H&Aring;KON<br>

E&#265; ne obolon mi fordonacos el tio, kion Dio donis al mi!</p>

<p>EPISKOPO NIKOLAS<br>

Bone kaj bele. <span class="staging">(malla&#365;te)</span> La fidon Vi almena&#365; perdu. <span class="staging">(vokas)</span>
Viljam!</p>

<p>DUKO SKULE<br>

<span class="staging">(malla&#365;te)</span> La letero! La letero!</p>

<p>EPISKOPO NIKOLAS<br>

<span class="staging">(ne lin a&#365;skultante)</span> Viljam! <span class="staging">(<b>Viljam</b> envenas; la episkopo tiras
lin proksimen al si kaj flustras:)</span> Kiam mi ricevis la lastan sanktan
oleadon, &#265;iuj miaj pekoj ja fari&#285;is pardonataj?</p>

<p>SIRA VILJAM<br>

&#264;iuj pekoj, de Via naski&#285;o kaj al la momento, kiam Vi ricevis la
oleadon.</p>

<p>EPISKOPO NIKOLAS<br>

Ne pli longe? Ne &#285;is mi foriros?</p>

<p>SIRA VILJAM<br>

Sinjoro, Vi ne pekos &#265;i-nokte.</p>

<p>EPISKOPO NIKOLAS<br>

Hm, neniu povas scii &mdash;; prenu la oran pokalon, kiun mi ricevis de
episkopo Absalon, &mdash; donu &#285;in al la eklezio, &mdash; kaj legu aldone sep
grandajn komunajn pre&#285;ojn.</p>

<p>SIRA VILJAM<br>

Sinjoro, Dio estos al Vi graca!</p>

<p>EPISKOPO NIKOLAS<br>

Sep aldonajn pre&#285;ojn, mi diras &mdash; por tio per kio mi pekos
&#265;i-nokte! Iru, iru! <span class="staging">(<b>Viljam</b> foriras; la episkopo turnas sin al
<b>Skule</b>.)</span> Duko, se Vi iam legos la leteron de Trond pastro,
kaj ke eble montri&#285;us, ke H&aring;kon estas la &#285;usta, &mdash; kion vi tiam farus?</p>

<p>DUKO SKULE<br>

Je la nomo de Dio, &mdash; tiam li ja estu re&#285;o.</p>

<p>EPISKOPO NIKOLAS<br>

Pripensu; multo estas en la ludo. Esploru &#265;iun falda&#309;on en via
koro; respondu kvaza&#365; vi starus anta&#365; la tribunalo! Kion Vi faros,
se li estas la &#285;usta?</p>

<p>DUKO SKULE<br>

Klini min kaj lin servi.</p>

<p>EPISKOPO NIKOLAS<br>

<span class="staging">(murmuretas)</span> Nu ja, akceptu tion, kio sekvos. <span class="staging">(al <b>Skule</b>)</span>
Duko, mi estas malforta kaj laca; fari&#285;as mi milda kaj ema al
paci&#285;o &mdash;</p>

<p>DUKO SKULE<br>

Estas la morto! La letero de Trond pastro! Kie &#285;i estas?</p>

<p>EPISKOPO NIKOLAS<br>
Unue iu alia afero; &mdash; mi donis al Vi la liston de miaj malamikoj &mdash;</p>

<p>DUKO SKULE<br>

<span class="staging">(senpacience)</span> Jes, jes; mi ven&#285;os &#265;ion kontra&#365; ili &mdash;</p>

<p>EPISKOPO NIKOLAS<br>

Ne, mi nun estas milda; mi volas pardoni, kiel estas skribite. Kiel
Vi rezignas pri la potenco, mi volas rezigni pri la ven&#285;o. Bruligu
la liston.</p>

<p>DUKO SKULE<br>

Bone, bone; kiel Vi volas.</p>

<p>EPISKOPO NIKOLAS<br>

&#264;i tie en la fajroskatolo, ke mi rigardu &mdash;</p>

<p>DUKO SKULE<br>

<span class="staging">(&#309;etas la dokumenton en la fajron)</span> Jen, vidu, nun brulas &#285;i! Kaj
nun, parolu, parolu! Miloj da vivoj estas en risko, se Vi nun ne
parolas.</p>

<p>EPISKOPO NIKOLAS<br>

<span class="staging">(kun brilantaj okuloj)</span> Vivo de miloj! <span class="staging">(krias:)</span> Lumon! Aeron!</p>

<p>H&Aring;KON<br>

<span class="staging">(rapidas al la pordo kaj vokas:)</span> Helpon; la episkopo mortas!</p>

<p class="staging">(<b>Sira Viljam</b> kaj pluraj el la aro de la episkopo envenas.)</p>

<p>DUKO SKULE<br>

<span class="staging">(skuas la brakon de la episkopo)</span> La feli&#265;o de Norvegio tra centoj da
jaroj, eble ties grandeco por eternaj tempoj!</p>

<p>EPISKOPO NIKOLAS<br>

Eternaj tempoj! <span class="staging">(triumfe:)</span> <i lang="la">Perpetuum mobile!</i></p>

<p>DUKO SKULE<br>

Je la beateco de niaj animoj, &mdash; kie estas la letero de Trond
pastro!</p>

<p>EPISKOPO NIKOLAS<br>

<span class="staging">(voke:)</span> Ankora&#365; sep pre&#285;ojn, Viljam!</p>

<p>DUKO SKULE<br>

<span class="staging">(ekster si mem)</span> La letero! La letero!</p>

<p>EPISKOPO NIKOLAS<br>

Estas <em>tiu</em>, kiun vi bruligis, bona duko. <span class="staging">(falas malanta&#365;en sur la
benko kaj mortas)</span></p>

<p>DUKO SKULE<br>

<span class="staging">(ekpa&#349;as malanta&#365;en kun senvola krio, kaj kovras sian viza&#285;on per
la manoj)</span> Dio vi &#265;iopova!</p>

<p>MONA&#292;OJ<br>

<span class="staging">(venas fu&#285;e el la kapelo)</span> Savu sin kiu povas!</p>

<p>KELKAJ VO&#264;OJ<br>

&#264;io malbona liberi&#285;is &#265;i-nokte!</p>

<p>ALIULOJ<br>

Ridi&#285;is la&#365;te el la angulo! &mdash; Krii&#285;is: &ldquo;Ni havas lin!&rdquo; &mdash;
&#264;iuj lumoj estingi&#285;is!</p>

<p>H&Aring;KON<br>

Nun mortis episkopo Nikolas.</p>

<p>MONA&#292;OJ<br>

<span class="staging">(fu&#285;as elen dekstre)</span> <i lang="la">Pater noster, &mdash; pater noster!</i></p>

<p>H&Aring;KON<br>

<span class="staging">(proksimi&#285;as al <b>Skule</b> kaj diras malla&#365;te:)</span> Duko, mi ne volas
esplori, kiujn sekretajn insidojn Vi elpensis kun la episkopo, anta&#365;
ol li mortis; &mdash; sed de morga&#365; Vi ree devos meti vian potencon kaj
dignon en miajn manojn; tion mi nun klare vidas, &mdash; ni du ne povos
kune anta&#365;eniri.</p>

<p>DUKO SKULE<br>

<span class="staging">(rigardas lin kvaza&#365; senkonscie)</span> Kune anta&#365;eniri &mdash;?</p>

<p>H&Aring;KON<br>

Morga&#365; mi kunvokos tingon en la re&#285;a korto; tie &#265;io devos esti
ordigata inter ni. <span class="staging">(eliras dekstre)</span></p>

<p>DUKO SKULE<br>

La episkopo morta, kaj la letero brulita! Vivo plena de dubo kaj
lukto kaj teruro! Ho, se mi povus pre&#285;i! &mdash; Ne, &mdash; agi mi devas; &mdash;
&#265;i-vespere mi devas fari la decidan pa&#349;on <span class="staging">(al <b>Viljam</b>:)</span> Kien iris
la re&#285;o?</p>

<p>SIRA VILJAM<br>

<span class="staging">(timigata)</span> Kristo liberigu min, &mdash; kion Vi volas al li?</p>

<p>DUKO SKULE<br>

&#264;u vi eble kredas, ke mi intencas mortigi lin &#265;i-nokte? <span class="staging">(eliras dekstre)</span></p>

<p>SIRA VILJAM<br>

<span class="staging">(postrigardas lin skuante la kapon, dum la servistoj elportas la
kadavron maldekstre.)</span> La episkopo diris: Ankora&#365; sep pre&#285;ojn; &mdash; mi
opinias, ke plej sekure estas legi dek kvar. <span class="staging">(postsekvas la aliajn)</span></p>


<h4 class="scenrubriko">&#264;AMBRO EN LA RE&#284;A KORTEGO</h4>

<p class="staging">(En la fono estas la enireja pordo; sur amba&#365; flankaj muroj estas
pli malgrandaj pordoj; pli anta&#365;e dekstre estas fenestro. Lampo
lumas sub la plafono. Tuj apud la pordo maldekstre staras benko, kaj
pli fone lulilo, en kiu la re&#285;a infano dormas; <b>Margrete</b> sidas
genue &#265;e la infano.)</p>

<p>MARGRETE<br>

<span class="staging">(lulas kaj kantas:)</span></p>
<div class="verse">
<div class="stanza">
  Alti&#285;as la plafono<br>
  al la &#265;iel&rsquo; por vi;<br>
  nun flugas eta H&aring;kon<br>
  en sia son&#285;&rsquo; al Di&rsquo;.</div>
<div class="stanza">
  Meti&#285;is jen &#349;tuparo<br>
  de l&rsquo; ter&rsquo; al la &#265;iel&rsquo;;<br>
  ascendas eta H&aring;kon<br>
  al supro kun an&#285;el&rsquo;.</div>
<div class="stanza">
  La an&#285;elet&rsquo; de Dio,<br>
  infan&rsquo;, li gardas vin;<br>
  Di&rsquo; benu etan H&aring;kon,<br>
  kungardas mi, patrin&rsquo;.</div>
</div>

<p class="staging">(Mallonga pa&#365;zo. <b>Duko Skule</b> envenas de la fono.)</p>

<p>MARGRETE<br>

<span class="staging">(ekstaras kun krio de &#285;ojo, kaj rapidas al li renkonte.)</span> Mia patro!
&mdash; Ho, kiom mi suspiris kaj sopiris pri tiu &#265;i renkonto!</p>

<p>DUKO SKULE<br>

Dia paco kun vi, Margrete! Kie estas la re&#285;o?</p>

<p>MARGRETE<br>

&#264;e episkopo Nikolas.</p>

<p>DUKO SKULE<br>

Hm, &mdash; nu ja, do li devas balda&#365; esti &#265;i tie.</p>

<p>MARGRETE<br>

Kaj &#265;u vi volas interparoli kaj interkonsenti, fari&#285;i amikoj
denove, kiel en pasintaj tagoj?</p>

<p>DUKO SKULE<br>

Mi bonvolus.</p>

<p>MARGRETE<br>

Anka&#365; H&aring;kon bonvolus; kaj &#265;iun tagon mi pre&#285;as al Dio, ke tio
okazu. Ho, sed venu por rigardi &mdash; <span class="staging">(kaptas lian manon, kaj kondukas
lin al la lulilo)</span></p>

<p>DUKO SKULE<br>

Via infano!</p>

<p>MARGRETE<br>

Jes, tiu &#265;arma infano estas mia; &mdash; &#265;u ne estas mirinde? Li
nomi&#285;as H&aring;kon, kiel la re&#285;o! Jen vidu liajn okulojn &mdash; ne, vi ja ne
povas vidi ilin nun, kiam li dormas, &mdash; sed li havas grandajn bluajn
okulojn; kaj li povas ridi kaj stre&#265;i la manojn kaj ekkapti min, &mdash;
kaj li jam konas min! <span class="staging">(zorgeme &#349;i ordigas la lulilvesta&#309;ojn)</span></p>

<p>DUKO SKULE<br>

H&aring;kon ricevas filojn, la episkopo a&#365;guris.</p>

<p>MARGRETE<br>

Tiu &#265;i eta infano estas mil fojojn pli kara por mi ol lando kaj
regno, &mdash; kaj tiel estas anka&#365; por H&aring;kon. &mdash; Ho, estas kvaza&#365; mi ne
vere povas kredi pri la feli&#265;o; mi havas la lulilon staranta anta&#365;
mia lito; &#265;iun nokton, kiam mi veki&#285;as mi rigardas, &#265;u &#285;i estas
tie, &mdash; aspekte mi timus, ke estas nur son&#285;o &mdash;</p>

<p>DUKO SKULE<br>

<span class="staging">(a&#365;skultante iras al la fenestro)</span> &#264;u ne estas la re&#285;o &mdash;?</p>

<p>MARGRETE<br>

Jes; li supreniras la alian &#349;tuparon; mi volas ser&#265;i lin! <span class="staging">(kaptas
la manon de la patro, kaj rekondukas lin al la lulilo)</span> Duko Skule!
Staru garde &#265;e la re&#285;a infano dume, &mdash; jes &#265;ar krome li estas
re&#285;a infano &mdash; tion mi neniam ekmemoras! Kaj se li veki&#285;os, klinu
vin profunden, kaj salutu lin, kiel re&#285;oj estu salutataj! Nun mi
ser&#265;os H&aring;kon; ho Dio, Dio! nun fine venos lumon kaj pacon super la
parencaron! <span class="staging">(eliras dekstre)</span></p>

<p>DUKO SKULE<br>

<span class="staging">(post mallonga kaj sombra silento)</span> H&aring;kon havas filon. Lia parencaro
vivos post li. Se li mortos, estos tronpretendanto, kiu staras pli
proksime al la trono ol &#265;iuj aliaj. &#264;io prosperas por H&aring;kon. Eble
li estas la mal&#285;usta; sed lia fido je si mem staras firme kiel
anta&#365;e; la episkopo volis skui &#285;in, sed ne havis tempon pro la
morto, ne permeson de Dio. Dio &#349;irmas H&aring;kon, li retenis la
fortozonon. <em>Nun</em> tion diri al li? <em>Nun</em> &#309;uri sur la eldiro de la
episkopo? Kion tio utilus? Neniu kredus min, nek H&aring;kon, nek aliuloj.
Li estus kredinta la episkopon en la mortohoro; la dubo venenigus
lin; sed tio do ne okazis. Kaj tiel neskueble kiel la fido sidas &#265;e
H&aring;kon, tiel neskueble sidas la dubo en mi; kiu homo sur la tero povas
elsarki &#285;in? Neniu, neniu. Fera fajropruvo estas portita, Dio
parolis, kaj tamen H&aring;kon povas esti la mal&#285;usta, dum mi for&#309;etas
mian vivon. <span class="staging">(eksidas cerbumante &#265;e tablo dekstre.)</span> Kaj se mi nun
gajnus landon kaj regnon, &#265;u ne la dubo sidus tie same profunde min
ron&#285;ante kaj konsumante kaj kavigante per siaj eternaj glacigutoj?
&mdash; Jes, jes; sed estas pli bone sidi tie supre sur la re&#285;a se&#285;o
dubante pri si mem, ol stari malsupre en la aro dubante pri tiu, kiu
sidas tie supre. &mdash; La stato inter mi kaj H&aring;kon devas havi finon!
Finon? Sed kiel? <span class="staging">(ekstaras)</span> Vi &#265;iopova, vi, kiu por mi statigis
&#265;ion, vi devas esti kulpa por tio, kio sekvos! <span class="staging">(pa&#349;as tien kaj
reen; haltas kaj pripensas)</span> Ur&#285;as rompi &#265;iujn pontojn krom unu, kaj
venki a&#365; fali <em>tie</em>, &mdash; diris la episkopo je la re&#285;a nupto en
Bergen; estas nun la tria jaro post tiam, kaj en tiu longa tempo mi
forludis kaj splitis miajn fortojn defendante &#265;iujn pontojn. &mdash;
<span class="staging">(rapide)</span> <em>Nun</em> mi devas sekvi la konsilon de la episkopo; <em>nun</em> a&#365;
neniam! Amba&#365; estas ni &#265;i tie en Oslo; mi havas pli grandan viraron
ol H&aring;kon &#265;i tiun fojon; kial ne profiti de la supereco, &mdash; &#285;i rare
estas &#265;e mia flanko. <span class="staging">(&#349;ancelante)</span> Sed nun &#265;i-nokte &mdash; tuj &mdash;? Ne,
ne! Ne &#265;i-nokte! &mdash; Ha, ha, ha, &mdash; jen &#285;i denove estas, la
pripenso, &mdash; la &#349;anceli&#285;o! H&aring;kon ne sentas tia&#309;on; li iras rekte
anta&#365;en, li, kaj li venkas! <span class="staging">(Li faras kelkajn pa&#349;ojn sur la planko,
kaj subite haltas &#265;e la lulilo.)</span> La re&#285;a infano! &mdash; Kia bela
frunto. &#284;i son&#285;as. <span class="staging">(li sternas la tukon pli bone super la infanon,
kaj rigardas &#285;in longe.)</span> Unu tia kiel vi povas savi multe en vira
animo. Mi ne havas filon. <span class="staging">(klinas sin super la lulilon)</span> Li similas al
H&aring;kon. &mdash; <span class="staging">(Li tuj retiras sin.)</span> La re&#285;an infanon, diris la re&#285;ino!
Klinu vin profunde, kaj salutu lin, kiel oni devas saluti re&#285;ojn! Se
H&aring;kon mortos anta&#365; mi, &#265;i tiu infano levi&#285;os sur la tronon; kaj mi
&mdash; mi staru malsupre, kaj mi klinu min profunde kaj salutu lin kiel
re&#285;on! <span class="staging">(en kreskanta ribelo)</span> &#264;i tiu infano, la filo de H&aring;kon, sidu
tie supre sur la se&#285;o, al kiu mi eble estas pli proksima, &mdash; kaj mi
staru anta&#365; lia piedbenketo, kun blankaj haroj, kurba pro maljuneco,
vidu mian vivotaskon ku&#349;i nefarita, &mdash; mortu sen esti estinta re&#285;o!
&mdash; Mi havas pli fortan viraron ol H&aring;kon, &mdash; ventegas &#265;i-vespere,
ventas elen el la fjordo &mdash;! Se mi kunprenus la re&#285;an infanon? La
Trondhejmanojn mi povas fidi. &mdash; Kion H&aring;kon kura&#285;us riski, kiam lia
infano estus en mia potenco! Miaj viroj sekvos min, batalos por mi
kaj venkos. Mi pagos ilin re&#285;e, kaj ili faros. &mdash; Okazu! Alpa&#349;u;
trans la fa&#365;kon nun la unuan fojon! &mdash; Se mi povus vidi, &#265;u vi
havas la okulojn de Sverre &mdash; a&#365; de H&aring;kon Sverrisson &mdash;! Li dormas.
Mi ne povas vidi ilin. <span class="staging">(pa&#365;zo)</span> Dormo estas protekto. Dormu en paco,
vi eta re&#285;a pretendanto! <span class="staging">(iras al la tablo)</span> H&aring;kon ju&#285;u; ankora&#365;
unu fojon mi volas paroli kun li.</p>

<p>MARGRETE<br>

<span class="staging">(venas kune kun la re&#285;o de la &#265;ambro dekstre)</span> La episkopo morta!
Ho, kredu min, &#265;iu malpaco mortos kun li.</p>

<p>H&Aring;KON<br>

Enlitigu vin, Margrete; vi certe estas laca post la voja&#285;o.</p>

<p>MARGRETE<br>

Jes, jes! <span class="staging">(al la duko:)</span> Patro, estu milda kaj cedema, &mdash; H&aring;kon
promesis por si! Milfoje bonan nokton amba&#365;! <span class="staging">(mansignas &#265;e la pordo
maldekstre kaj foriras; paro da knabinoj forprenas la lulilon.)</span></p>

<p>DUKO SKULE<br>

Re&#285;o H&aring;kon, ni ne disi&#285;u kiel malamikoj &#265;i tiun fojon. &#264;io
malbona sekvus; venus terura tempo super la landon.</p>

<p>H&Aring;KON<br>

Al tio la lando kutimi&#285;is dum generacioj; sed Vi vidas, Dio estas
kun mi; &#265;iu malamiko falas, kiu kontra&#365;staras min. Ne plu estas
Bagloj, ne Slittungoj, ne Ribbungoj; Jon jarlo morti&#285;is, Gutorm
Ingason mortis, anka&#365; Sigurd Ribbung, &mdash; &#265;iuj postuloj, kiuj
prezenti&#285;is en la regna kunveno en Bergen, pruvi&#285;is senpotencaj, &mdash;
de kiu do venus la terura tempo nun?</p>

<p>DUKO SKULE<br>

H&aring;kon, mi timas ke &#285;i venus de mi!</p>

<p>H&Aring;KON<br>

Kiam mi fari&#285;is re&#285;o, mi donis al Vi la trionon de la regno &mdash;</p>

<p>DUKO SKULE<br>

Vi retenis mem du trionojn!</p>

<p>H&Aring;KON<br>

&#264;iam Vi soifis pri pli; mi grandigis Vian parton; nun Vi okupas la
duonan regnon.</p>

<p>DUKO SKULE<br>

Mankas dek &#349;ipdistriktoj.</p>

<p>H&Aring;KON<br>

Mi faris Vin duko; tio neniu viro en Norvegio anta&#365;e estis!</p>

<p>DUKO SKULE<br>

Sed Vi estas re&#285;o! Neniu devas esti re&#285;o super mi! Mi ne estas
kreita por servi Vin! mi devas estri kaj regi mem!</p>

<p>H&Aring;KON<br>

<span class="staging">(rigardas lin momenton, kaj diras malvarme:)</span> La &#265;ielo &#349;irmu Vian
prudenton, sinjoro. Bonan nokton! <span class="staging">(volas eliri)</span></p>

<p>DUKO SKULE<br>

<span class="staging">(tretas sur lian vojon)</span> Vi ne eskapu de mi tiamaniere! Gardu Vin, a&#365;
mi deklaras min libera de Vi; Vi ne povas da&#365;re esti mia estro; Ni
du devas dividi!</p>

<p>H&Aring;KON<br>

Tion Vi kura&#285;as diri al mi!</p>

<p>DUKO SKULE<br>

Mi venis kun pli granda sekvantaro al Oslo ol Vi, H&aring;kon
H&aring;konsson.</p>

<p>H&Aring;KON<br>

Eble estas Via intenco &mdash;</p>

<p>DUKO SKULE<br>

A&#365;skultu al mi! Memoru la vortojn de la episkopo! Ni dividu; donu al
mi la dek &#349;ipdistriktojn; lasu min preni mian parton kiel liberan
re&#285;olandon, sen impostoj kaj kontribua&#309;oj al Vi. Norvegio estis
anta&#365;e dividita en du regnojn; &mdash; ni volas neperfide kune stari &mdash;</p>

<p>H&Aring;KON<br>

Duko, Vi certe estas anime malsana, postulante tia&#309;on!</p>

<p>DUKO SKULE<br>

Jes, mi estas anime malsana, kaj ekzistas neniu kuraco alimaniera. Ni
du devas esti egaluloj; neniu staru super mi!</p>

<p>H&Aring;KON<br>

&#264;iu senarba insuleto estas &#349;tono en la konstrua&#309;o, kiun starigis
Harald Belhararo kaj sankta Olaf; kaj Vi postulas, ke mi disrompu,
kion ili kunligis? Neniam!</p>

<p>DUKO SKULE<br>

Nu, do ni dividu la regadon; ni regu tri jarojn la&#365;vice! Vi regis
longe; nun <em>mia</em> tempo venis. Velu el la lando tri jarojn; &mdash; mi
volas esti re&#285;o dume; mi volas ebenigi al Vi la vojon &#285;is Vi
revenos hejmen, estri kaj gvidi &#265;ion al la plej bona; &mdash; estas
stre&#265;ige kaj forto&#349;tele &#265;iam sidi garde. H&aring;kon, &#265;u Vi a&#365;das, &mdash;
tri jarojn la&#365;vice; ni inter&#349;an&#285;u la kronon!</p>

<p>H&Aring;KON<br>

&#264;u Vi opinias, ke mia krono konvenas al Viaj tempioj?</p>

<p>DUKO SKULE<br>

Neniu krono estas tro vasta por mi!</p>

<p>H&Aring;KON<br>

Rajto de Dio kaj voko de Dio bezoni&#285;as por porti la kronon.</p>

<p>DUKO SKULE<br>

Kaj Vi fidas certe, ke Vi havas rajton de Dio?</p>

<p>H&Aring;KON<br>

Por tio mi havas la verdikton de Dio.</p>

<p>DUKO SKULE<br>

Ne fidu tion tro certe. Se la episkopo estus permesita paroli, &mdash;
tamen, nun tio estus vana; Vi ne volus kredi min. Ja certe Vi havas
potencajn alianculojn tie supre; sed mi tamen spitas! &mdash; Vi ne volas
dividi la re&#285;an potencon? Nu ja &mdash; do ni elektu la lastan rimedon;
&mdash; H&aring;kon, ni du luktu unu kontra&#365; la alia, viro kontra&#365; viro, per
pezaj armiloj, pri vivo kaj morto!</p>

<p>H&Aring;KON<br>

&#264;u Vi parolas serioze, sinjoro?</p>

<p>DUKO SKULE<br>

Mi parolas por mia vivotasko kaj por la savo de mia animo!</p>

<p>H&Aring;KON<br>

Do estas malgranda espero por savo de Via animo.</p>

<p>DUKO SKULE<br>

Vi ne volas lukti kun mi? Vi luktu, vi luktu!</p>

<p>H&Aring;KON<br>

Blindigita viro! Mi povas nenion alian ol kompati Vin. Vi kredas, ke
estas la voko de la Sinjoro, kiu pelas Vin supren sur la re&#285;an
tronon; Vi ne vidas, ke estas nur Via orgojlo. Kio logas Vin? La
re&#285;a ringo, la mantelo kun purpura rando, la rajto sidi tri &#349;tupojn
alte super la planko: &mdash; abomene, abomene, &mdash; se <em>tio</em> estus esti
re&#285;o, mi &#309;etus la tutan re&#285;econ en Vian &#265;apelon, kiel oni &#309;etas
obolon al almozpetanto.</p>

<p>DUKO SKULE<br>

Vi konis min de kiam Vi estis infano, kaj ju&#285;as min tiel!</p>

<p>H&Aring;KON<br>

Vi havas &#265;iujn donacojn de la animo, sa&#285;eco kaj kura&#285;o; Vi estas
kreita por stari plej proksime al la re&#285;o, sed ne esti re&#285;o
mem.</p>

<p>DUKO SKULE<br>

Tion ni volas nun provi!</p>

<p>H&Aring;KON<br>

Nomu unu solan re&#285;an verkon, kiun Vi faris en &#265;iuj tiuj jaroj kiam
Vi regis por mi! &#264;u la Bagloj a&#365; la Ribbungoj iam estis pli
potencaj ol tiam? Vi estis la matura viro, sed la lando rabi&#285;is de
ribelantaj aroj; &mdash; &#265;u vi subigis unu solan? Mi estis juna kaj
sensperta, kiam mi prenis la regadon; &mdash; vidu min &mdash; &#265;io falis
subi&#285;e, kiam mi fari&#285;is re&#285;o; ne plu estas Bagloj, neniuj
Ribbungoj!</p>

<p>DUKO SKULE<br>

Pri tio Vi plej malmulte fanfaronu; &#265;ar en <em>tio</em> la dan&#285;ero estas
plej granda. Aro devas stari kontra&#365; aro, postulo kontra&#365; postulo,
landparto kontra&#365; landparto, se la re&#285;o estu la plej potenca. &#264;iu
vila&#285;aro, &#265;iu parencaro devas a&#365; lin bezoni a&#365; timi lin. Se Vi
forigos &#265;iun malpacon, Vi samtempe forprenos la potencon de Vi
mem.</p>

<p>H&Aring;KON<br>

Kaj Vi volas esti re&#285;o, &mdash; Vi, kiu ju&#285;as tiel? Vi povus fari&#285;i
ta&#365;ga estro je la tempo de Erling Skakke; sed la tempo preterkreskis
Vin, kaj &#285;in Vi ne komprenas. &#264;u Vi ne vidas, ke la norvega regno,
kiel Harald kaj Olaf starigis &#285;in, nur estas komparebla kun
pre&#285;ejo, kiu ankora&#365; ne estas konsekrita? La muroj alti&#285;as kun
fortaj kolonoj, la tegmenta volbo stre&#265;as sin vaste supre, la
turpinto montras supren kiel piceo en la arbaro; sed la vivo, la
palpanta koro, la vigla sangofluo ne pasas tra la verko; la vivanta
animo de Dio ne estas enspirita enen en &#285;in; &#285;i ankora&#365; ne ricevis
konsekron. &mdash; <em>Mi</em> volas alporti la konsekron! Norvegio estis
<em>regno</em>, &#285;i fari&#285;u <em>popolo</em>. Trondhejmano staris kontra&#365; Vikenano,
Egdo kontra&#365; Hordo, H&aring;leygo kontra&#365; Sygno; &#265;iuj fari&#285;u de nun nur
unu, kaj &#265;iuj sciu en si mem kaj komprenu, ke ili estas unu! <em>Tio</em>
estas la tasko, kiun Dio metis sur miajn &#349;ultrojn; <em>tio</em> estas la
faro, kiun faru nun la re&#285;o de Norvegio. Tiun faron, duko, &#285;in mi
pensas, ke Vi lasas ku&#349;i, &#265;ar certe, Vi ne kapablas.</p>

<p>DUKO SKULE<br>

<span class="staging">(frapita)</span> Kunigi &mdash;? Kunigi al unu opo Trondhejmanojn kaj
Vikenanojn, &mdash; tutan Norvegion &mdash;? <span class="staging">(dubema)</span> Neeblas! Tia&#309;on neniam
rakontis la Norvega sagao!</p>

<p>H&Aring;KON<br>

Por <em>Vi</em> tio estas nefarebla; &#265;ar Vi kapablas nur fari la malnovan
sagaon denove; sed por mi tio estas same facila kiel por la falko
fendi la nubojn.</p>

<p>DUKO SKULE<br>

<span class="staging">(en maltrankvila movo)</span> Kunigi la tutan popolon, &mdash; veki &#285;in tiel ke
&#285;i sentas sin unu opo! De kie Vi ricevis tian strangan penson? &#284;i
frostigas kaj fajrigas min. <span class="staging">(ekdire:)</span> Vi havas &#285;in de la diablo,
H&aring;kon; &#285;i neniam reali&#285;u, kiam mi havas fortojn meti la &#349;tal&#265;apon
sur mian kapon!</p>

<p>H&Aring;KON<br>

Mi havas la penson de Dio, kaj neniam malkaptas &#285;in tiom longe kiom
mi portas la re&#285;an ringon de Sankta Olaf &#265;irka&#365; mia frunto!</p>

<p>DUKO SKULE<br>

Do falu la re&#285;a ringo de Sankta Olaf!</p>

<p>H&Aring;KON<br>

Kiu verku tion?</p>

<p>DUKO SKULE<br>

Mi, se neniu alia.</p>

<p>H&Aring;KON<br>

Vi, Skule, Vi fari&#285;os sendan&#285;era sur la tingo morga&#365;.</p>

<p>DUKO SKULE<br>

H&aring;kon! Ne tentu Dion! Ne pelu min sur la ekstreman randon de la abismo!</p>

<p>H&Aring;KON<br>

<span class="staging">(montras al la pordo)</span> Iru, sinjoro, &mdash; kaj lasu tion en forgeso, ke
ni parolis, per akraj langoj &#265;i-vespere.</p>

<p>DUKO SKULE<br>

<span class="staging">(rigardas lin momenton kaj diras:)</span> Ni estos parolantaj per pli akraj
langoj venontan fojon. <span class="staging">(eliras en la fono)</span></p>

<p>H&Aring;KON<br>

<span class="staging">(post mallonga pa&#365;zo:)</span> Li minacas! Ne, ne; tiel ekstreme ne evoluas.
Li devas, li cedu kaj subi&#285;u; mi bezonas &#265;i tiun fortan brakon,
tiun sagacan kapon. &mdash; Se trovi&#285;as kura&#285;o kaj sagaco en tiu &#265;i
lando, tio estas kapabloj donitaj de Dio al la homoj por mia uzo;
estas por servi min, ke duko Skule ricevis bonajn talentojn; spiti
min estas spiti &#265;ielon; estas mia devo puni kiun ajn, kiu ekstaras
kontra&#365; la volon de la &#265;ielo, &mdash; &#265;ar la &#265;ielo ja multe faris por
mi.</p>

<p>DAGFINN BONDE<br>

<span class="staging">(venas de la fono)</span> Sinjoro, estu gardema &#265;i-nokte; la duko certe
elpensas malbonon.</p>

<p>H&Aring;KON<br>

Kion vi diras?</p>

<p>DAGFINN BONDE<br>

Pri kio li pensas, mi ne scias; sed ke io estas en preparo, estas
sufi&#265;e certe.</p>

<p>H&Aring;KON<br>

&#264;u li pensus nin ataki? Neeble, neeble!</p>

<p>DAGFINN BONDE<br>

Ne, sed estas io alia. Liaj &#349;ipoj ku&#349;as pretaj por forvelo; okazos
tingo sur&#349;ipe.</p>

<p>DAGFINN BONDE<br>

Vi eraras &mdash;! Iru, Dagfinn, kaj havigu al mi certan informon.</p>

<p>DAGFINN BONDE<br>

Jes, ja; Vi povas fidi min. <span class="staging">(eliras)</span></p>

<p>H&Aring;KON<br>

Ne, &mdash; estus ja neimageble! La duko ne kura&#285;as ekstari kontra&#365; min.
Dio tion ne al li permesos, &mdash; Dio, kiu faris &#265;ion tiel mirinde bele
por mi &#285;is nun. <em>Nun</em> mi devas havi pacon, <em>nun</em> mi ja estas
komencanta! &mdash; Ankora&#365; mi malmulte faris; sed mi a&#365;das la
sentrompan vo&#265;on de Dio voki en mi: Vi anta&#365;enigu grandan re&#285;an
verkon en Norvegio.</p>

<p>GREGORIUS JONSSON<br>

<span class="staging">(venas de la fono)</span> Mia sinjoro kaj re&#285;o!</p>

<p>H&Aring;KON<br>

Gregorius Jonsson! &#264;u Vi venas &#265;i tien?</p>

<p>GREGORIUS JONSSON<br>

Mi ofertas min kiel Vian fidelulon; <em>&#285;is nun</em> mi sekvis la dukon;
<em>nun</em> mi ne plu kura&#285;as sekvi lin.</p>

<p>H&Aring;KON<br>

Kio okazis?</p>

<p>GREGORIUS JONSSON<br>

Tio, kion neniu volas kredi, kiam la famo disvasti&#285;os tra la lando.</p>

<p>H&Aring;KON<br>

Parolu, parolu!</p>

<p>GREGORIUS JONSSON<br>

Mi timas a&#365;di la sonon de miaj propraj vortoj; &mdash; do sciu &mdash; <span class="staging">(kaptas
lian brakon kaj flustras)</span></p>

<p>H&Aring;KON<br>

<span class="staging">(kun krio ekretiras sin)</span> Ha, Vi perdis vian konscion!</p>

<p>GREGORIUS JONSSON<br>

Dio donu ke mi farus.</p>

<p>H&Aring;KON<br>

Nea&#365;dite! Ne povas tiel esti!</p>

<p>GREGORIUS JONSSON<br>

Je la kara sango de Kristo, tiel estas!</p>

<p>H&Aring;KON<br>

Iru, iru; sonorigu al hirdkunveno; &#265;iuj miaj viroj ari&#285;u.</p>

<p class="staging">(<b>Gregorius Jonsson</b> eliras.)</p>

<p>H&Aring;KON<br>

<span class="staging">(pa&#349;adas tien kaj reen kelkajn fojojn; poste li proksimigas sin al
la pordo de la &#265;ambro de <b>Margrete</b>, frapas, kaj da&#365;re pa&#349;adas
tien kaj reen; denove iras al la pordo, frapas kaj vokas:)</span> Margrete!
<span class="staging">(da&#365;re pa&#349;adas tien kaj reen)</span></p>

<p>MARGRETE<br>

<span class="staging">(&#265;e la pordo, nokte vestita, kun displektitaj haroj; sur la &#349;ultroj
&#349;i havas ru&#285;an &#349;nurmantelon, kiun &#349;i tenas strikte kovre sur la
brusto)</span> H&aring;kon! &#264;u estas vi?</p>

<p>H&Aring;KON<br>

Jes, ja; vi devas elveni.</p>

<p>MARGRETE<br>

Ho, sed vi ne devas rigardi min; mi jam estis enliti&#285;inta.</p>

<p>H&Aring;KON<br>

Alia&#309;on mi nun havas por pripensi.</p>

<p>MARGRETE<br>

Kio okazis?</p>

<p>H&Aring;KON<br>

Donu al mi bonan konsilon! &#308;us mi ricevis la plej malbonan el &#265;iuj
nova&#309;oj.</p>

<p>MARGRETE<br>

<span class="staging">(time)</span> Kiun nova&#309;on, H&aring;kon?</p>

<p>H&Aring;KON<br>

Ke nun estas du re&#285;oj en Norvegio.</p>

<p>MARGRETE<br>

Du re&#285;oj en Norvegio! &mdash; H&aring;kon, kie estas mia patro?</p>

<p>H&Aring;KON<br>

Li prenis re&#285;an nomon sur la &#349;ipo; nun li velos al Nidaros por sin
kroni.</p>

<p>MARGRETE<br>

Ho, Dio, vi &#265;iopova &mdash;! <span class="staging">(falglitas sur la benkon, kovras la
viza&#285;on per siaj manoj kaj ploras)</span></p>

<p>H&Aring;KON<br>

Du re&#285;oj en la lando!</p>

<p>MARGRETE<br>

Mia edzo unu, &mdash; kaj mia patro la alia!</p>

<p>H&Aring;KON<br>

<span class="staging">(pa&#349;adas maltrankvile tien kaj reen)</span> Donu al mi bonan konsilon,
Margrete! &#264;u mi iru tra la Opplandoj, venu la unua al Trondhejmo kaj
malhelpu la kronadon? Ne, ne eblas; mi havas tro malgrandan
militistan aron kolektita; tie norde li estas pli potenca ol mi. &mdash;
Donu al mi konsilon; kiel mi sukcesu mortigi la dukon, anta&#365; ol li
atingos al Nidaros!</p>

<p>MARGRETE<br>

<span class="staging">(petege kun plektitaj manoj)</span> H&aring;kon, H&aring;kon!</p>

<p>H&Aring;KON<br>

&#264;u vi ne povas elpensi sagacan konsilon por mortigi la dukon, mi
diras!</p>

<p>MARGRETE<br>

<span class="staging">(falglitas el doloro malsupren de la benko kaj ku&#349;as genue)</span> Ho, &#265;u
vi do tute forgesas, ke li estas mia patro!</p>

<p>H&Aring;KON<br>

Via patro &mdash;; jes, ja, jen vero; mi forgesis. <span class="staging">(suprenlevas &#349;in)</span>
Eksidu, Margrete; estu esperplena; ne ploru; vi ja ne kulpas pro tio
&#265;i. <span class="staging">(iras al la fenestro)</span> Duko Skule fari&#285;os al mi pli akra ol
&#265;iuj aliaj malamikoj; &mdash; Dio, Dio, &mdash; kial vi frapas min tiel
malmole, mi, kiu pri nenio kulpis! <span class="staging">(iu frapas en la fono; li
ekskui&#285;as, a&#365;skultas kaj vokas:)</span> Kiu frapas tie ekstere tiel
malfrue en la vespero?</p>

<p>VO&#264;O DE INGA<br>

<span class="staging">(ekstere)</span> Iu kiu frostas, H&aring;kon!</p>

<p>H&Aring;KON<br>

<span class="staging">(kun krio)</span> Mia patrino!</p>

<p>MARGRETE<br>

<span class="staging">(eksaltas)</span> Inga!</p>

<p>H&Aring;KON<br>

<span class="staging">(rapidas al la pordo kaj malfermas; <b>Inga</b> sidas sur la sojlo)</span> Mia
patrino! Sidanta kiel hundo ekstere de la pordo de sia filo! Kaj mi
demandas, kial Dio min frapas!</p>

<p>INGA<br>

<span class="staging">(etendas la brakojn al li)</span> H&aring;kon, mia infano! Beno super vi!</p>

<p>H&Aring;KON<br>

<span class="staging">(suprenlevas &#349;in)</span> Venu &mdash; envenu; &#265;i tie estas hele kaj varme!</p>

<p>INGA<br>

&#264;u mi rajtas enveni al vi!</p>

<p>H&Aring;KON<br>

Ni neniam plu disi&#285;os.</p>

<p>INGA<br>

Mia filo &mdash; mia re&#285;o, &mdash; Oh, kiel vi estas bona kaj kora! Mi staris
en angulo, kaj vidis vin, kiam vi iris de la episkopa domego; vi
aspektis zorgoplene; mi <em>ne povis</em> tiel disi&#285;i de vi!</p>

<p>H&Aring;KON<br>

Dankon al Dio pro tio. Vi certe estas la plej bona, kiu povus veni
nun! Margrete, &mdash; mia patrino, &mdash; mi grave pekis; mi fermis mian
koron por vi du, kiuj estas tiom ri&#265;aj je amo.</p>

<p>MARGRETE<br>

<span class="staging">(&#309;etas sin al lia kolo)</span> Oh, H&aring;kon, mia amata edzo; &#265;u mi nun staras
proksime al vi?</p>

<p>H&Aring;KON<br>

Jes, ja; vi faras; ne por doni al mi sa&#285;ajn konsilojn, sed por lumi
kaj brili sur mia vojo. Venu kio ajn, mi sentas la forton de Dio en
mi!</p>

<p>DAGFINN BONDE<br>

<span class="staging">(envenas rapidege de la fono)</span> Sinjoro, sinjoro! Nun la plej malbona
okazis!</p>

<p>H&Aring;KON<br>

<span class="staging">(ridetas fidoplene, dum li premas <b>Margrete</b> kaj <b>Inga</b> firme al si)</span>
Mi scias; sed ne estas dan&#285;ero, maljuna Dagfinn! Se estas du re&#285;oj
en Norvegio, tamen estas nur unu en la &#265;ielo, &mdash; kaj <em>li</em> certe
kapablas!</p>

<p class="aktfino">Kurteno</p>
</div>

<div class="acte">
<h3 class="actehead">KVARA AKTO</h3>


<p class="staging">(Granda halo en la re&#285;a korto en Oslo. <b>Re&#285;o Skule</b> festenas kun
sia hirdo kaj siaj estroj. Anta&#365;e maldekstre staras la honora se&#285;o,
kie <b>Skule</b> sidas, ri&#265;e vestita en purpurmantelo kaj re&#285;a ringo
&#265;irka&#365; la kapo. La tablo de la noktoman&#285;o, &#265;irka&#365; kiu la gastoj
trovis sidlokojn, stre&#265;as sin de la honora sidloko al la fono. Rekte
kontra&#365;e al <b>Skule</b> sidas <b>P&aring;l Flida</b> kaj <b>B&aring;rd Bratte</b>. Kelkaj pli
malaltstataj gastoj regali&#285;as starantaj &#265;e la dekstra flanko.
Estas malfrua vespero; la halo estas brile lumigata. La festeno
proksimi&#285;as al la fino; la viroj estas tre gajaj kaj anka&#365; parte
ebriaj; ili trinksalutas unu la alian, ridas kaj parolas &#265;iuj
samtempe.)</p>

<p>P&Aring;L FLIDA<br>

<span class="staging">(ekstaras kaj vokas por atento)</span> Silento en la Halo; Jatgejr skaldo
volas prezenti sian kanton honore al re&#285;o Skule.</p>

<p>JATGEJR<br>

<p class="staging">(ekstaras anta&#365;e meze sur la planko)</p>
<div class="verse">
<div class="stanza">
  Skule kunvokis al Eyrating&rsquo;<br>
  dum meso en Nidaros&rsquo;;<br>
  fari&#285;is li re&#285;o sub sonorilad&rsquo;;<br>
  brila la apoteoz&rsquo;.</div>
<div class="stanza">
  Suden al Gudbrandvalo la re&#285;&rsquo;<br>
  trans Dovre en ne&#285;o kaj vent&rsquo;<br>
  iris kun hird&rsquo;, kaj valanoj en plor&rsquo;<br>
  liberi&#285;is per kara ar&#285;ent&rsquo;.</div>
<div class="stanza">
  Sakris la Opplandan&rsquo; en koler&rsquo;<br>
  al Skule sur Mjors, la lag&rsquo;;<br>
  mar&#349;is li tra la Ra&#365;ma-regn&rsquo;<br>
  al L&aring;ka, al venka tag&rsquo;.</div>
<div class="stanza">
  Estis la sankta fasta-semajn&rsquo;;<br>
  atakis la Birkibejn-ar&rsquo;;<br>
  Knut jarlo &#285;in estris, &mdash; parolis la glav&rsquo;.<br>
  Ni vadis en sanga mar&rsquo;.</div>
<div class="stanza">
  Depost la tagoj de Sverre re&#285;&rsquo;,<br>
  fari&#285;is ne tia batal&rsquo;;<br>
  ru&#285;i&#285;is de sang&rsquo; la vintra ej&rsquo;<br>
  pro labor&rsquo; de la akra &#349;tal&rsquo;.</div>
<div class="stanza">
  Fu&#285;e forkuris la Birkibejnoj, &mdash;<br>
  kaj glav&rsquo; kaj &#349;ild&rsquo; for&#309;eti&#285;is.<br>
  Centoj tamen forkuris ne;<br>
  sternitaj nur glacii&#285;is.</div>
<div class="stanza">
  Neniu konas de H&aring;kon la voj&rsquo;; &mdash;<br>
  por Skule urboj kaj kasteloj.<br>
  Longe sidu Skule re&#285;&rsquo;!<br>
  Saluton de viaj norvegoj!</div>
</div>

<p>LA VIROJ DE SKULE<br>

<span class="staging">(eksaltas kun sturma &#285;ojego, levas la kru&#265;ojn kaj kalikojn aeren,
interfrapas la armilojn kaj ripetas:)</span> Longe sidu Skule re&#285;&rsquo;! Saluton de viaj norvegoj!</p>

<p>RE&#284;O SKULE<br>

Dankon pro la kanto, Jatgejr skaldo! &#284;i estas tia, kia mi plej bone
&#349;atas &#285;in; &#265;ar &#285;i la&#365;das miajn virojn same varme kiel min
mem.</p>

<p>JATGEJR<br>

Estas honoro por la re&#285;o, ke liaj viroj la&#365;di&#285;as.</p>

<p>RE&#284;O SKULE<br>

Prenu &#265;i tiun brakringon kiel skaldo-pagon, restu kun mi kaj servu
min; mi volas havi multajn skaldojn &#265;e mi.</p>

<p>JATGEJR<br>

Bezoni&#285;os, sinjoro, se estu farendaj kantoj pri &#265;iuj Viaj
faroj.</p>

<p>RE&#284;O SKULE<br>

Mi volas esti trioble pli donacema ol H&aring;kon; poemarton oni devas
honori kaj gratifiki kiel aliajn grandajn farojn, tiom longe kiom mi
estas re&#285;o. Eksidu; vi nun apartenas al la hirdo; &#265;io kion vi
bezonos doni&#285;os al vi senpage.</p>

<p>JATGEJR<br>

<span class="staging">(eksidas)</span> Tio, kion mi bezonos, balda&#365; ege mankos al Vi,
sinjoro.</p>

<p>RE&#284;O SKULE<br>

Kaj kio?</p>

<p>JATGEJR<br>

Re&#285;aj malamikoj, pri kies fu&#285;o kaj falo mi povus fari kantojn.</p>

<p>MULTAJ INTER LA VIROJ<br>

<span class="staging">(sub ridado kaj apla&#365;do)</span> Bone dirite, Islandano!</p>

<p>P&Aring;L FLIDA<br>

<span class="staging">(al <b>Jatgejr</b>)</span> La kanto estas bona; tamen iom da mensogo devas esti
en &#265;iu skalda verko, tiel anka&#365; en la via.</p>

<p>JATGEJR<br>

Mensogo, sinjoro kortestro?</p>

<p>P&Aring;L FLIDA<br>

Jes; vi diras, ke neniu scias kie re&#285;o H&aring;kon vagas; ne estas tiel;
certa mesa&#285;o diras, ke H&aring;kon estas en Nidaros.</p>

<p>RE&#284;O SKULE<br>

<span class="staging">(ridetante)</span> Jes, li honorigis la re&#285;an infanon kaj donis al &#285;i
re&#285;an nomon.</p>

<p>JATGEJR<br>

Tion mi a&#365;dis; sed mi ne sciis, ke iu povus donaci, kion li mem ne
posedas.</p>

<p>RE&#284;O SKULE<br>

Plej facile estas donaci, kion oni mem ne posedas.</p>

<p>B&Aring;RD BRATTE<br>

Sed stre&#265;e devas esti iri mezvintre de Bergen al Nidaros, kiam oni
devas almozpeti transporton.</p>

<p>JATGEJR<br>

Estas rondiro por la Birkibejnoj; ili komencis en malsato kaj frosto;
nun ili finas sammaniere.</p>

<p>P&Aring;L FLIDA<br>

En Bergen &#265;irka&#365;iras la famo, ke H&aring;kon abnegacias la eklezion kaj
&#265;ion kio estas sankta; li ne a&#365;skultis meson la novjartagon.</p>

<p>B&Aring;RD BRATTE<br>

Li havis sufi&#265;an ekskuzon por foresto, P&aring;l; la tutan tagon li
staris hakante siajn ar&#285;entajn pladojn kaj pelvojn en pecojn; &mdash; ion
alian li ne havis por pagi la hirdon. <span class="staging">(ridado kaj la&#365;tvo&#265;a parolo
inter la gastoj)</span></p>

<p>RE&#284;O SKULE<br>

<span class="staging">(suprenlevas sian kru&#265;on)</span> Nun mi trinkas al vi, B&aring;rd Bratte, kaj
dankas Vin kaj &#265;iujn miajn novajn virojn. &#264;e L&aring;ka Vi luktis kura&#285;e
por mi, kaj al Vi grandparte ni &#349;uldas la venkon.</p>

<p>B&Aring;RD BRATTE<br>

Estis la unua fojo, kiam mi luktis sub Vi, sinjoro; sed mi balda&#365;
komprenis, ke estas facile venki, kiam tia estro kiel Vi rajdas
anta&#365;e en la aro. Sed doma&#285;e ke ni frapis tiel multajn, kaj pelis
ilin tiel foren; nun pasos longa tempo, anta&#365; ol ili kura&#285;os ataki
nin denove, mi timas.</p>

<p>RE&#284;O SKULE<br>

Atendu &#285;is la printempo, kaj ni certe renkontos ilin. Nun Knut jarlo
sidas kun tiuj kiuj savis sin sur la monto &#265;e Tunsberg; kaj Arnbj&oslash;rn
Jonsson arigas virojn oriente en Viken; kiam ili opinias sin sufi&#265;e
fortaj, ili certe a&#365;digos de si.</p>

<p>B&Aring;RD BRATTE<br>

Tion ili ne kura&#285;as post la granda perdo de viroj &#265;e L&aring;ka.</p>

<p>RE&#284;O SKULE<br>

Ni ellogos ilin per ruza&#309;o.</p>

<p>MULTAJ VO&#264;OJ<br>

Jes, jes, &mdash; faru tion, sinjoro!</p>

<p>B&Aring;RD BRATTE<br>

Ruza&#309;oj abundas &#265;e Vi, re&#285;o Skule, Viaj malamikoj neniam ion
scias, anta&#365; ol Vi estas super ilin, kaj &#265;iam estas Vi <em>tie</em>, kie
ili malplej atendus.</p>

<p>P&Aring;L FLIDA<br>

Tial la Birkibejnoj nomas nin V&aring;rbelgoj.</p>

<p>RE&#284;O SKULE<br>

Aliuloj diras Vargbelgoj; sed pri tio mi &#309;uras, ke kiam ni venontan
fojon renkonti&#285;os, la Birkibejnoj spertu, kiel malfacile estas
senfeligi tiajn vargojn.</p>

<p>B&Aring;RD BRATTE<br>

Kun ilia bona volo ni ne renkonti&#285;os; fari&#285;os &#265;aso tra la tuta
lando.</p>

<p>RE&#284;O SKULE<br>

Tion ni anka&#365; faros. Unue ni purigos Viken, kaj subigos al ni la
landon &#265;i tie oriente; poste ni kolektos &#349;ipojn, velos &#265;irka&#365; la
promontoro kaj la tutan vojon norden al Nidaros.</p>

<p>B&Aring;RD BRATTE<br>

Kaj kiam Vi tiel venos al Nidaros, mi opinias, ke la kanonikoj ne
malpermesos al Vi elporti la &#265;erkon de Sankta Olaf al la tingejo,
kiel ili faris &#265;i-a&#365;tune, kiam Vi honori&#285;is kiel re&#285;o.</p>

<p>RE&#284;O SKULE<br>

La &#265;erko estu elportata; mi volas porti mian re&#285;an nomon tute
le&#285;e.</p>

<p>JATGEJR<br>

Kaj mi promesas verki grandan epopeon, kiam Vi estos mortiginta la
dormantan viron!</p>

<p class="staging">(eksplodo de rido inter la viroj)</p>

<p>RE&#284;O SKULE<br>

La dormantan viron?</p>

<p>JATGEJR<br>

&#264;u vi ne scias, sinjoro, ke re&#285;o H&aring;kon nomi&#285;as &ldquo;H&aring;kon-dorm&rsquo;&rdquo;;
&#265;ar li sidas kvaza&#365; paralizita, depost kiam Vi prenis la regan
potencon.</p>

<p>B&Aring;RD BRATTE<br>

Li ku&#349;as kun fermitaj okuloj, oni diras. Li eble son&#285;as, ke li
ankora&#365; estas re&#285;o.</p>

<p>RE&#284;O SKULE<br>

Ke li son&#285;u; li neniam son&#285;os sin al la re&#285;eco.</p>

<p>JATGEJR<br>

Ke lia dormo fari&#285;u longa kaj sen son&#285;oj, kaj mi ekhavos materialon
por poemo.</p>

<p>LA VIROJ<br>

Jes, jes! Faru kiel diras la skaldo!</p>

<p>RE&#284;O SKULE<br>

Kiam tiom da bonaj viroj konsilas la samon, la konsilo devas esti
bona; tamen pri tio ni nun ne parolu. Sed unu promeson mi volas fari;
&mdash; &#265;iu el miaj viroj prenu armilojn kaj vesta&#309;ojn, oron kaj
ar&#285;enton, kiel heredon kaj poseda&#309;on post tiu malamiko, kiun li
faligos; kaj &#265;iu viro havu tian dignecon, kian li faligos. Tiu, kiu
mortigos vasalon, mem fari&#285;u vasalo; tiu, kiu mortigos administranton
de distrikto, havu distrikton post la mortigita; kaj &#265;iuj tiuj, kiuj
anta&#365;e havas tiajn dignecojn kaj oficojn, ili rekompenci&#285;u re&#285;e
alimaniere.</p>

<p>LA VIROJ<br>

<span class="staging">(eksaltas en sova&#285;a &#285;ojo)</span> Vivu, vivu re&#285;o Skule! Konduku nin
kontra&#365; la Birkibejnojn!</p>

<p>B&Aring;RD BRATTE<br>

<em>Nun</em> Vi estas certa pri la venko en &#265;iuj bataloj!</p>

<p>P&Aring;L FLIDA<br>

Mi volas havi Dagfinn Bonde por <em>mi</em>; li havas bonan glavon, kiun mi
longe deziris ekhavi.</p>

<p>B&Aring;RD BRATTE<br>

Mi volas havi la ma&#349;kirason de B&aring;rd Torsteinsson; &#285;i savis lian
vivon &#265;e L&aring;ka, &#265;ar &#285;i rezistas kontra&#365; hakoj kaj pikoj.</p>

<p>JATGEJR<br>

Ne! Vi lasu &#285;in al mi; &#285;i konvenas pli bone por mi; vi ricevos kvin
markojn de oro inter&#349;an&#285;e.</p>

<p>B&Aring;RD BRATTE<br>

De kie vi prenos kvin markojn de oro, skaldo?</p>

<p>JATGEJR<br>

Mi prenos ilin de Gregorius Jonsson, kiam ni venos norden.</p>

<p>LA VIROJ<br>

<span class="staging">(&#265;iuj samtempe)</span> Kaj mi volas havi &mdash; mi volas havi &mdash;</p>

<p class="staging">(La cetero fari&#285;as neklara en la bruo.)</p>

<p>P&Aring;L FLIDA<br>

For, &#265;iu al sia lo&#285;ejo; memoru, ke vi estas en la halo de la
re&#285;o.</p>

<p>LA VIROJ<br>

Jes, jes! &mdash; vivu la re&#285;o, vivu re&#285;o Skule!</p>

<p>RE&#284;O SKULE<br>

Enlitigu vin nun, vi bonaj viroj! Ni sidis longe &#265;e la trinkotablo
&#265;i-nokte.</p>

<p>HIRDANO<br>

<span class="staging">(kiam la aro estas ironta)</span> Morga&#365; ni lotos pri la hava&#309;oj de la
Birkibejnoj.</p>

<p>IU ALIA<br>

Lasu la hazardon decidi!</p>

<p>IUJ<br>

Ne, ne!</p>

<p>ALIULOJ<br>

Jes, jes!</p>

<p>B&Aring;RD BRATTE<br>

Nun la Vargbelgoj batalas por la ursa pelto.</p>

<p>P&Aring;L FLIDA<br>

Kaj poste ili faligos la urson.</p>

<p class="staging">(&#264;iuj eliras en la fono.)</p>

<p>RE&#284;O SKULE<br>

<span class="staging">(atendas &#285;is la viroj foriris; la stre&#265;o en liaj trajtoj
malstre&#265;i&#285;as; li falglitas sur unu el la benkoj.)</span> Kiom laca mi
estas, morte laca. Tagon post tago stari meze en tiu svarmo, &#349;ajnigi
rideton al la estonteco, kvaza&#365; mi estus senskue certa pri la rajto
kaj la venko kaj la feli&#265;o. Havi neniun homon kun kiu paroli pri
tio, kio ron&#285;as min tiel dolore. <span class="staging">(ekstaras kun esprimo de timo)</span> Kaj
la batalo &#265;e L&aring;ka! Ke mi venkis tie! H&aring;kon sendis sian armeon
kontra&#365; min; Dio devus dispartigi kaj dividi inter la du re&#285;oj, &mdash;
kaj mi venkis, venkis, kiel neniu anta&#365;e venkis super la
Birkibejnoj! La &#349;ildoj staris fikse en la ne&#285;o, sed estis neniu
malanta&#365; ili; &mdash; la Birkibejnoj forkuris arbaren, trans vastejojn
kaj stepetojn kaj deklivojn, tiel foren kiel la gamboj volis porti
ilin. La nekredebleco okazis; H&aring;kon perdis, kaj mi venkis. Estas
ka&#349;ita teruro en tiu venko.Vi granda Dio de la &#265;ielo, do ne estas
iu certa le&#285;o tie supre, kiun &#265;io sekvas? Ne estas iu venkanta
potenco en <em>tio</em>, havi la rajton. <span class="staging">(sova&#285;e interrompante)</span> Mi estas malsana,
mi estas malsana! &mdash; Kial la rajto ne estus &#265;e mia flanko? &#264;u ne estas
kvaza&#365; Dio mem volus certigi min pri tio, kiam li donis al mi la venkon?
<span class="staging">(cerbumante)</span> La ebleco estas amba&#365;flanke egala; &mdash; ne plumo pli peza
sur unu taso de la pesilo ol &#265;e la alia; kaj tamen &mdash; <span class="staging">(skuas la kapon)</span>
tamen la pesilo pesas por H&aring;kon. Mi havas malamon kaj ardajn dezirojn por
&#309;eti en la pesiltason; tamen la pezo estas por H&aring;kon. Se la penso
pri re&#285;a rajto senintence venas sur min, tiam estas &#265;iam li, neniam
mi, kiu estas la vera re&#285;o. Se mi vidu min kiel la &#285;ustan, tiam tio
fari&#285;u per arta&#309;o; mi devas starigi troveman konstrua&#309;on, sagacan
verkon; mi devas forpeli de mi memora&#309;ojn, kaj preni la fidon
perforte. Tiel neniam estis anta&#365;e. Kio okazis, kio poste faris min
tiel dubema? Ke la episkopo brulis la leteron? Ne, &mdash; per tio la
necerteco fari&#285;is eterna; sed &#285;i ne fari&#285;is pli granda. &#264;u H&aring;kon
do lastatempe faris iun grandan re&#285;an agon? Ne, siaj plej grandajn
agojn li faris, kiam mi plej malmulte kredis je li. <span class="staging">(eksidas
dekstraflanke)</span> Kio <em>estas?</em> Ha, estas strange; venas kaj malaperas
kiel blua sortolumo; dancadas sur mia langopinto, kiel kiam oni
perdis vorton ne povante retrovi &#285;in. <span class="staging">(eksaltas)</span> Ha! Nun mi havas
&#285;in! Ne &mdash;! Jes, jes! nun mi havas &#285;in! &mdash; &ldquo;Norvegio estis
<em>regno</em>, &#285;i fari&#285;u <em>popolo</em>; &#265;iuj fari&#285;u unu, kaj &#265;iuj sciu en
si mem, ke ili <em>estas unu!</em>&rdquo; Post kiam H&aring;kon diris &#265;i tiujn
frenezulajn vortojn, li &#265;iam staras anta&#365; mi kiel la &#285;usta re&#285;o;
&mdash; <span class="staging">(timeme rigardas anta&#365;en kaj flustras:)</span> &#264;u brilus Dia voko en
&#265;i tiuj strangaj vortoj? &#264;u Dio konservis la ideon &#285;is nun, kaj
volas &#285;in el&#349;uti &mdash; kaj elektis H&aring;kon kiel semanton?</p>

<p>P&Aring;L FLIDA<br>

<span class="staging">(venas de la fono)</span> Sinjoro re&#285;o, mi alportas nova&#309;on.</p>

<p>RE&#284;O SKULE<br>

Nova&#309;on?</p>

<p>P&Aring;L FLIDA<br>

Viro veninta de la fjordo, rakontas, ke la Birkibejnoj en Tunsberg
metis siajn &#349;ipojn surmaren, kaj ke multaj viroj alvoki&#285;is en la
urbon la lastajn tagojn.</p>

<p>RE&#284;O SKULE<br>

Bone, ni renkontos ilin &mdash; morga&#365;, a&#365; iam.</p>

<p>P&Aring;L FLIDA<br>

Sinjoro, povus okazi, ke la Birkibejnoj intencus renkonti nin
unue.</p>

<p>RE&#284;O SKULE<br>

Por tio ili ne havas sufi&#265;e da &#349;ipoj, kaj anka&#365; ne viraron.</p>

<p>P&Aring;L FLIDA<br>

Sed Arnbj&oslash;rn Jonsson kunigas kaj viraron kaj &#349;ipojn el &#265;ie en
Viken.</p>

<p>RE&#284;O SKULE<br>

Pli bone; ni batos ilin &#265;iujn kiel &#265;e L&aring;ka.</p>

<p>P&Aring;L FLIDA<br>

Sinjoro, ne estas facile bati la Birkibejnojn du fojojn la&#365;vice.</p>

<p>RE&#284;O SKULE<br>

Kaj kial ne?</p>

<p>P&Aring;L FLIDA<br>

&#264;ar la Norvega sagao neniam rakontas, ke tia&#309;o okazis en la anta&#365;a
tempo. &mdash; &#264;u mi ne sendu spionojn suden al la Kapinsulo?</p>

<p>RE&#284;O SKULE<br>

Ne bezoni&#285;as; estas nigra nokto, kaj anka&#365; nebulo.</p>

<p>P&Aring;L FLIDA<br>

Nu ja, la re&#285;o plej bone scias; sed memoru, sinjoro, ke &#265;iuj en
Viken kontra&#365;as vin. La urbanoj en Oslo malamas vin, kaj se la
Birkibejnoj venos, ili ali&#285;os al ili.</p>

<p>RE&#284;O SKULE<br>

<span class="staging">(vigle)</span> P&aring;l Flida, &#265;u ne estus imageble, ke mi tirus la Vikenanojn
al mia flanko?</p>

<p>P&Aring;L FLIDA<br>

<span class="staging">(rigardas lin en surprizo kaj skuas la kapon)</span> Ne, sinjoro, tio ne
estas imagebla.</p>

<p>RE&#284;O SKULE<br>

Kaj kial ne?</p>

<p>P&Aring;L FLIDA<br>

Ne, &#265;ar Vi ja havas la Trondhejmanojn &#265;e Via flanko.</p>

<p>RE&#284;O SKULE<br>

Trondhejmanojn kaj Vikenanojn, amba&#365; mi volas havi!</p>

<p>P&Aring;L FLIDA<br>

Ne, sinjoro, ne fareblas.</p>

<p>RE&#284;O SKULE<br>

Ne imagebla; ne farebla! Kaj kial &mdash; kial ne?</p>

<p>P&Aring;L FLIDA<br>

&#264;ar la Vikenano estas Vikenano kaj la Trondhejmano estas
Trondhejmano, kaj &#265;ar la sagao ne rakontas pri io alia, kaj &#265;ar
&#265;iam estis tiel.</p>

<p>RE&#284;O SKULE<br>

Jes, jes, vi pravas. Foriru.</p>

<p>P&Aring;L FLIDA<br>

Kaj mi neniun spionon sendu?</p>

<p>RE&#284;O SKULE<br>

Atendu &#285;is mateni&#285;o. <span class="staging">(<b>P&aring;l Flida</b> eliras)</span> La Norvega sagao ne
rakontas pri tia&#309;o; neniam anta&#365;e estis tiel. P&aring;l Flida respondas
al mi, kiel mi respondis al H&aring;kon. &#264;u estas &#349;tupoj supre kaj sube?
&#264;u H&aring;kon same alti&#285;as super mi, kiel mi alti&#285;as super P&aring;l Flida?
&#264;u H&aring;kon ekhavus vizion de la nenaskitaj ideoj, kaj ne mi? Kiu estis
egale alta al Harald Belhararo, kiam sidis re&#285;o sur &#265;iu promontoro,
kaj li diris: Nun ili falu; de nun estu nur unu? Li fal&#309;etis la
malnovan sagaon, kreis novan sagaon. <span class="staging">(Pa&#365;zo; li pa&#349;as tien kaj
reen; poste li haltas.)</span> &#264;u viro povas preni la vokon de Dio de iu
alia, tiel kiel li povas preni armilojn kaj oron de sia faligita
malamiko? &#264;u re&#285;a pretendanto povas preni la re&#285;an taskon sur sin,
tiel kiel li surprenas la re&#285;an mantelon? La kverko, kiu fali&#285;as
por dika &#349;iptabulo, &#265;u <em>&#285;i</em> povas diri: Mi volas esti la masto de
la &#349;ipo, mi volas preni la taskon de la pino, montri rekte kaj brile
supren, porti oran ventomontrilon supre, frapi per blankaj,
&#349;velantaj veloj en la sunlumo, kaj esti vidata de homoj fore, fore?
&mdash; Ne, ne, vi peza, tubera kverkotrunko, via loko estas la kilo;
<em>Tie</em> vi ku&#349;u kaj estu utila; silenta kaj nevidata de &#265;iu okulo
supre en la tago; &mdash; vi estas tiu, kiu stabiligas la &#349;ipon en
ventego; la masto kun ora ventmontrilo kaj kun &#349;velantaj veloj
konduku &#285;in anta&#365;en al la nova, al la nekonata, al fremdaj bordoj
kaj al la estonta sagao! <span class="staging">(ekscite)</span> Post kiam H&aring;kon ekdiris sian
grandan re&#285;an penson, mi ne vidas iun alian penson en la mondo, krom
tiu sola. Se mi ne povas preni &#285;in kaj fari &#285;in vero, mi vidas
neniun penson por kiu lukti. <span class="staging">(pensante)</span> Kaj &#265;u mi ne povas tion
fari? Se mi ne povus, kial mi do amus la penson de H&aring;kon?</p>

<p>JATGEJR<br>

<span class="staging">(envenas de la fono)</span> Pardonu, sinjoro re&#285;o, ke mi venas.</p>

<p>RE&#284;O SKULE<br>

Bone ke vi venas, skaldo!</p>

<p>JATGEJR<br>

Mi a&#365;dis la urbanojn paroli enigme en la lo&#285;ejo pri tio, ke &mdash;</p>

<p>RE&#284;O SKULE<br>

Atendu pri tio. Diru al mi, skaldo; vi, kiu multe voja&#285;is en fremdaj
landoj, &#265;u vi iam vidis virinon ami fremdan infanon? Ne nur &#349;ati
&#285;in, &mdash; ne <em>tion</em> mi aludas; sed <em>ami</em> &#285;in, ami &#285;in el la plej
ardanta amo de la animo.</p>

<p>JATGEJR<br>

Tion faras nur tiuj virinoj, kiuj ne havas proprajn infanojn por
ami.</p>

<p>RE&#284;O SKULE<br>

Nur <em>tiuj</em> virinoj &mdash;?</p>

<p>JATGEJR<br>

Kaj pleje tiuj virinoj, kiuj estas malfekundaj.</p>

<p>RE&#284;O SKULE<br>

La malfekundaj &mdash;? <em>Ili</em> amas la infanojn de aliuloj el sia plej
ardanta amo?</p>

<p>JATGEJR<br>

Tio ofte okazas.</p>

<p>RE&#284;O SKULE<br>

Kaj &#265;u tio ne ofte okazas, ke tia malfekunda virino mortigas la
infanon de iu alia, &#265;ar &#349;i mem neniun havas?</p>

<p>JATGEJR<br>

Ho jes; sed tiel &#349;i ne agas sa&#285;e.</p>

<p>RE&#284;O SKULE<br>

Sa&#285;e?</p>

<p>JATGEJR<br>

Ne, &#265;ar &#349;i donas la donacon de aflikto al tiu kies infanon &#349;i
mortigas.</p>

<p>RE&#284;O SKULE<br>

&#264;u vi trovas la donacon de aflikto tiel valora?</p>

<p>JATGEJR<br>

Jes, sinjoro.</p>

<p>RE&#284;O SKULE<br>

<span class="staging">(rigardas lin ekzamene)</span> Estas kvaza&#365; du homoj en vi, islandano. Se
vi sidas inter la korta gvardio en &#285;oja societo, vi kovras &#265;iujn
viajn pensojn per jako kaj mantelo; sed sola kun vi, aspekte vi estas
el tiaj, kiajn oni dezirus elekti kiel amikojn. Kiel tio
klari&#285;as?</p>

<p>JATGEJR<br>

Kiam Vi iras por na&#285;i en la rivero, sinjoro, Vi ne malvestas Vin,
kie la pre&#285;ejvizitantoj preterpasas; sed Vi ser&#265;as por Vi
ka&#349;ejon.</p>

<p>RE&#284;O SKULE<br>

Kompreneble.</p>

<p>JATGEJR<br>

Mi havas la pudoron de la animo; tial mi ne malvestas min, kiam
multaj homoj estas en la halo.</p>

<p>RE&#284;O SKULE<br>

Hm. <span class="staging">(mallonga pa&#365;zo)</span> Diru al mi, Jatgejr, kiel okazis, ke vi
fari&#285;is skaldo? Kiu instruis al vi poezion?</p>

<p>JATGEJR<br>

Poezion oni ne lernas, sinjoro.</p>

<p>RE&#284;O SKULE<br>

Oni ne lernas, &#265;u? Kiel do okazis?</p>

<p>JATGEJR<br>

Mi ricevis la donacon de aflikto, kaj jen mi fari&#285;is skaldo.</p>

<p>RE&#284;O SKULE<br>

Nu, do estas la donaco de aflikto, kiun la skaldo bezonas?</p>

<p>JATGEJR<br>

<em>Mi</em> bezonis la aflikton; estas aliaj, kiuj bezonas la &#285;ojon &mdash; a&#365;
la dubon &mdash;</p>

<p>RE&#284;O SKULE<br>

Anka&#365; la dubon?</p>

<p>JATGEJR<br>

Jes; sed la dubanto devas esti forta kaj sana.</p>

<p>RE&#284;O SKULE<br>

Kaj kiun vi nomas nesana dubanto?</p>

<p>JATGEJR<br>

Tiun, kiu dubas pri sia propra dubo.</p>

<p>RE&#284;O SKULE<br>

<span class="staging">(malrapide)</span> Tio aspektas la morto.</p>

<p>JATGEJR<br>

Estas pli malbone; estas la krepusko.</p>

<p>RE&#284;O SKULE<br>

<span class="staging">(rapide, kvaza&#365; skuante la pensojn el si)</span> Kie estas miaj armiloj! Mi
volas lukti kaj agi, &mdash; ne pensi. Kion vi volis informi al mi, kiam
vi envenis?</p>

<p>JATGEJR<br>

Mi volis informi kion mi observis en la lo&#285;ejo. La urbanoj ka&#349;e
parolas inter si; ili ridas spite kaj demandas &#265;u ni scias certe, ke
re&#285;o H&aring;kon estas okcidente; estas io pri kio ili &#285;ojas.</p>

<p>RE&#284;O SKULE<br>

Ili estas Vikenanoj, kaj la Vikenanoj kontra&#365;as min.</p>

<p>JATGEJR<br>

Ili mokas, ke la sankta &#265;erko de re&#285;o Olaf ne povis esti portata al
la tingejo, kiam Vi elekti&#285;is re&#285;o; ili diras ke estas malbona
a&#365;guro.</p>

<p>RE&#284;O SKULE<br>

Venontan fojon kiam mi venos al Nidaros, la &#265;erko <em>estu</em> elportata;
&#285;i staru sub libera &#265;ielo, e&#265; se mi tiru la Olaf-pre&#285;ejon en
ruinon, kaj vastigu la tingejon sur la grundon, kie &#285;i staris!</p>

<p>JATGEJR<br>

Forta faro estas tio; sed mi verkos kanton prie, same fortan kiel la
ago.</p>

<p>RE&#284;O SKULE<br>

&#264;u vi havas multajn neverkitajn poemojn, Jatgejr?</p>

<p>JATGEJR<br>

Ne, sed multajn nenaskitajn; ili semi&#285;as unu post la alia, ricevas
vivon, kaj tiam ili naski&#285;as.</p>

<p>RE&#284;O SKULE<br>

Kaj se mi, kiu estas re&#285;o kaj havas la potencon, se mi mortigus vin,
&#265;u tiam &#265;iu nenaskita poezia ideo en vi, mortus kune kun vi?</p>

<p>JATGEJR<br>

Sinjoro, estas granda peko mortigi belan ideon.</p>

<p>RE&#284;O SKULE<br>

Mi ne demandas &#265;u estas <em>peko</em>; sed mi demandas &#265;u estas
<em>fareble</em>!</p>

<p>JATGEJR<br>

Mi ne scias.</p>

<p>RE&#284;O SKULE<br>

&#264;u vi neniam havis alian skaldon kiel amikon, kaj ke li priskribis
al vi grandan, belegan poemon, kiun li volis verki?</p>

<p>JATGEJR<br>

Jes, sinjoro.</p>

<p>RE&#284;O SKULE<br>

&#264;u vi ne deziris mortigi lin por preni lian ideon kaj mem verki la
poemon?</p>

<p>JATGEJR<br>

Sinjoro, mi ne estas malfekunda; mi havas proprajn infanojn; mi ne
bezonas ami tiujn de aliuloj. <span class="staging">(eliras)</span></p>

<p>RE&#284;O SKULE<br>

<span class="staging">(post pa&#365;zo)</span> La Islandano certe estas skaldo. Li parolas la
profundan veron de Dio mem ne sciante, &mdash; <em>Mi</em> estas kiel malfekunda
virino. Tial mi amas la re&#285;an ide-infanon de H&aring;kon, amas &#285;in el la
plej ardanta amo de mia animo. Ho, se povus mi adopti &#285;in! &#284;i
mortus inter miaj manoj. Kio estas pli bona, a&#365; ke &#285;i mortu inter
miaj manoj, a&#365; ke &#285;i kresku granda inter la liaj? &#264;u mi havos
pacon en la animo, se tio okazos? &#264;u povas mi rezigni? &#264;u povas mi
stari vidante, ke H&aring;kon starigas al si tian postmortan reputacion! &mdash;
Kiel morte kaj malplene estas ene en mi, &mdash; kaj &#265;irka&#365;e. Neniu
amiko &mdash;; la Islandano! <span class="staging">(iras al la pordo kaj vokas:)</span> &#264;u la skaldo
foriris el la korto?</p>

<p>HIRDANO<br>

<span class="staging">(ekstere)</span> Ne, sinjoro, li staras en la anta&#365;halo parolante kun la
gardanto.</p>

<p>RE&#284;O SKULE<br>

Diru ke li envenu! <span class="staging">(iras malsupren al la tablo; post iom envenas
<b>Jatgejr</b>)</span> Mi ne kapablas dormi, Jatgejr; estas &#265;iuj tiuj re&#285;aj pensoj,
kiuj tenas min maldorma, sciu.</p>

<p>JATGEJR<br>

Mi komprenas, ke estas pri la re&#285;aj pensoj kiel pri tiuj de la
skaldo. Ili plej alte flugas kaj plej bone kreskas, kiam estas
silento kaj nokto &#265;irka&#365;e.</p>

<p>RE&#284;O SKULE<br>

&#264;u <em>tiel</em> estas anka&#365; pri tiuj de la skaldo?</p>

<p>JATGEJR<br>

Jes, sinjoro; neniu kanto naski&#285;as sub taga lumo; &#285;i povas esti
skribata en sunlumo; sed &#285;i kreas sin en silenta nokta horo.</p>

<p>RE&#284;O SKULE<br>

Kiu donis al vi la donacon de aflikto, Jatgejr?</p>

<p>JATGEJR<br>

Tiu, kiun mi amis.</p>

<p>RE&#284;O SKULE<br>

&#348;i do mortis?</p>

<p>JATGEJR<br>

Ne, &#349;i perfidis min.</p>

<p>RE&#284;O SKULE<br>

Kaj sekve vi fari&#285;is skaldo?</p>

<p>JATGEJR<br>

Jes, sekve mi fari&#285;is skaldo.</p>

<p>RE&#284;O SKULE<br>

<span class="staging">(kaptas lian brakon)</span> Kiun donacon bezonas <em>mi</em> por fari&#285;i re&#285;o?</p>

<p>JATGEJR<br>

Ne tiun de la dubo; &#265;ar tiam Vi ne tiel demandus?</p>

<p>RE&#284;O SKULE<br>

Kiun donacon bezonas mi?</p>

<p>JATGEJR<br>

Sinjoro, Vi ja <em>estas</em> re&#285;o.</p>

<p>RE&#284;O SKULE<br>

&#264;u vi &#265;iun momenton estas certa, ke vi estas <em>skaldo</em>?</p>

<p>JATGEJR<br>

<span class="staging">(momenton rigardas lin silente, kaj demandas:)</span> &#264;u Vi neniam
amis?</p>

<p>RE&#284;O SKULE<br>

Jes, iam, &mdash; fajre, belege kaj peke.</p>

<p>JATGEJR<br>

Vi havas edzinon.</p>

<p>RE&#284;O SKULE<br>

&#348;in mi prenis por naski al mi filojn.</p>

<p>JATGEJR<br>

Sed Vi havas filinon, sinjoro, &mdash; milda kaj belega filino.</p>

<p>RE&#284;O SKULE<br>

Se mia filino estus filo, mi ne demandus al vi, kiun donacon mi
bezonus. <span class="staging">(ekkrie)</span> Mi devas havi iun &#265;e mi, kiu obeas min sen mema
volo, &mdash; kiu absolute fidas min, kiu tenas sin tute al mi en bono kaj
malbono, kiu nur vivas por lumi kaj varmigi mian vivon, kiu devas
morti se mi falos. Donu al mi konsilon, Jatgejr skaldo!</p>

<p>JATGEJR<br>

A&#265;etu al Vi hundon, sinjoro.</p>

<p>RE&#284;O SKULE<br>

&#264;u ne homo servus?</p>

<p>JATGEJR<br>

Por tia homo Vi devus longe ser&#265;i.</p>

<p>RE&#284;O SKULE<br>

<span class="staging">(subite)</span> &#264;u vi volas esti tiu por mi, Jatgejr? &#264;u vi volas esti mia
filo? Vi ricevu la Norvegan kronon herede, &mdash; Vi ricevu landon kaj
regnon, se vi volas esti mia filo, vivi por mia vivotasko kaj fidi
min!</p>

<p>JATGEJR<br>

Kaj kiun garantion metus mi, por ne hipokriti &mdash;?</p>

<p>RE&#284;O SKULE<br>

For&#309;etu vian taskon en la vivo; neniam plu verku; tiam mi kredos
vin!</p>

<p>JATGEJR<br>

Ne, sinjoro, &mdash; estus a&#265;eti la kronon tro multekoste.</p>

<p>RE&#284;O SKULE<br>

Pripensu! Esti re&#285;o estas pli ol esti skaldo!</p>

<p>JATGEJR<br>

Ne &#265;iam.</p>

<p>RE&#284;O SKULE<br>

Estas nur viaj neverkitaj kantoj, kiujn vi oferu!</p>

<p>JATGEJR<br>

La neverkitaj kantoj &#265;iam estas la plej belaj.</p>

<p>RE&#284;O SKULE<br>

Sed mi <em>devas</em> &mdash; mi devas havi homon, kiu fidas min! Unu solan! Mi
tion sentas, &mdash; se mi tion havas, mi estos savita!</p>

<p>P&Aring;L FLIDA<br>

<span class="staging">(rapide envenas)</span> Re&#285;o Skule, nun defendu Vin! H&aring;kon H&aring;konsson
atingis kun sia tuta &#349;iparo al Elgjarnes!</p>

<p>RE&#284;O SKULE<br>

Al Elgjarnes &mdash;! Do li ne estas tre fore.</p>

<p>JATGEJR<br>

Nun surmetu &#349;talkirason! Se okazos vira falo &#265;i nokte, mi &#285;oje
estu la unua, kiu falos por Vi!</p>

<p>RE&#284;O SKULE<br>

<em>Vi</em> kiu ne volis vivi por mi.</p>

<p>JATGEJR<br>

Viro povas fali por la vivotasko de aliulo; sed se li volas da&#365;re
vivi, li devas vivi por sia propra! <span class="staging">(eliras)</span></p>

<p>P&Aring;L FLIDA<br>

<span class="staging">(senpacience)</span> Kion vi ordonas, ke ni faru, sinjoro? La Birkibejnoj
povas esti en Oslo &#285;is horo!</p>

<p>RE&#284;O SKULE<br>

Plej bone estus, se ni povus iri al la tombo de sankta Tomas Beckett;
li helpis multan, mal&#285;ojan kaj pentantan animon.</p>

<p>P&Aring;L FLIDA<br>

<span class="staging">(pli forte)</span> Sinjoro, ne parolu freneze nun! La Birkibejnoj estos
super nin, mi diras!</p>

<p>RE&#284;O SKULE<br>

Malfermu &#265;iujn pre&#285;ejojn, ke ni povos rifu&#285;i tien kaj ricevi
gracon.</p>

<p>P&Aring;L FLIDA<br>

Vi povas frapi &#265;iujn viajn malamikojn per unu bato, sed tamen Vi
volas rifu&#285;i en la pre&#285;ejojn!</p>

<p>RE&#284;O SKULE<br>

Jes, jes, tenu la pre&#285;ejojn malfermaj.</p>

<p>P&Aring;L FLIDA<br>

Estu certa, ke H&aring;kon rompos la pre&#285;ejan pacon, kiam estas pri la
V&aring;rbelgoj.</p>

<p>RE&#284;O SKULE<br>

Li ne faros; Dio &#349;irmos lin kontra&#365; tia peko; &mdash; Dio &#265;iam &#349;irmas
H&aring;kon.</p>

<p>P&Aring;L FLIDA<br>

<span class="staging">(en profunda kaj dolora kolero)</span> Tiu kiu a&#365;dus Vin paroli nun, li
devus demandi: Kiu estas re&#285;o en tiu &#265;i lando?</p>

<p>RE&#284;O SKULE<br>

<span class="staging">(ridetas mal&#285;oje)</span> Jes, P&aring;l Flida, <em>tiu</em> estas la granda demando:
<em>Kiu</em> estas re&#285;o en &#265;i tiu lando?</p>

<p>P&Aring;L FLIDA<br>

<span class="staging">(petante)</span> Vi estas anime malsana &#265;i-nokte, sinjoro; ke mi agu por
Vi.</p>

<p>RE&#284;O SKULE<br>

Jes, jes, tiel faru.</p>

<p>P&Aring;L FLIDA<br>

<span class="staging">(elironte)</span> Unue mi volas rompi &#265;iujn pontojn.</p>

<p>RE&#284;O SKULE<br>

Frenezulo! Restu! &mdash; Rompi &#265;iujn pontojn! &#264;u <em>vi</em> scias, kion <em>tio</em>
signifas? <em>Mi</em> provis; &mdash; gardu vin por tio!</p>

<p>P&Aring;L FLIDA<br>

Kion Vi do volas, sinjoro?</p>

<p>RE&#284;O SKULE<br>

Mi volas paroli kun H&aring;kon.</p>

<p>P&Aring;L FLIDA<br>

Li respondos Vin per la lango de la glavo!</p>

<p>RE&#284;O SKULE<br>

Iru, iru, &mdash; vi scios mian volon poste.</p>

<p>P&Aring;L FLIDA<br>

&#264;iu momento estas nun multekosta! <span class="staging">(kaptas lian manon)</span> Re&#285;o Skule,
ni rompu &#265;iujn pontojn, batalu kiel lupoj kaj fidu la &#265;ielon!</p>

<p>RE&#284;O SKULE<br>

<span class="staging">(malla&#365;te)</span> La &#265;ielo ne fidas min; anka&#365; mi ne kura&#285;as fidi la
&#265;ielon.</p>

<p>P&Aring;L FLIDA<br>

Mallonga fari&#285;is la sagao de la V&aring;rbelgoj. <span class="staging">(eliras fone)</span></p>

<p>RE&#284;O SKULE<br>

Cent sagacajn kapojn, mil armitajn brakojn mi estras; sed e&#265; ne
<em>unu</em> karan, fidantan koron. Jen re&#285;a mizero; nek pli, nek
malpli.</p>

<p>B&Aring;RD BRATTE<br>

<span class="staging">(de la fono)</span> Ekstere staras longe voja&#285;intaj homoj, kiuj petas
paroli kun vi, sinjoro.</p>

<p>RE&#284;O SKULE<br>

Kiuj estas?</p>

<p>B&Aring;RD BRATTE<br>

Virino kaj pastro.</p>

<p>RE&#284;O SKULE<br>

Enirigu la virinon kaj la pastron.</p>

<p class="staging">(<b>B&aring;rd</b> eliras; <b>re&#285;o Skule</b> eksidas pensema dekstre; iom poste
envenas nigre vestita virino; &#349;i portas longan virinan mantelon,
kapu&#265;on kaj densan vualon, kiu ka&#349;as la viza&#285;on; <b>pastro</b>
akompanas &#349;in kaj restas staranta apud la pordo.)</p>

<p>RE&#284;O SKULE<br>

Kiu estas vi?</p>

<p>LA VIRINO<br>

Iu, kiun vi amis.</p>

<p>RE&#284;O SKULE<br>

<span class="staging">(skuas la kapon)</span> Trovi&#285;as neniu, kiu tia&#309;on memoras. Kiu estas vi,
mi demandas?</p>

<p>LA VIRINO<br>

Iu, kiu amas vin.</p>

<p>RE&#284;O SKULE<br>

Do vi certe estas unu el la mortintoj.</p>

<p>LA VIRINO<br>

<span class="staging">(proksimi&#285;as kaj diras malla&#365;te kaj korege:)</span> Skule B&aring;rdsson!</p>

<p>RE&#284;O SKULE<br>

<span class="staging">(ekstaras kun ekkrio)</span> Ingibjorg!</p>

<p>INGIBJORG<br>

&#264;u vi nun rekonas min, Skule?</p>

<p>RE&#284;O SKULE<br>

Ingibjorg, &mdash; Ingibjorg!</p>

<p>INGIBJORG<br>

Ho, ke mi rigardu vin, &mdash; rigardu vin longe, longe! <span class="staging">(kaptas liajn
manojn; pa&#365;zo)</span> Vi bela, amata, perfida viro!</p>

<p>RE&#284;O SKULE<br>

Forprenu la vualon; rigardu min per tiuj okuloj, kiuj iam estis
klaraj kaj bluaj kiel la &#265;ielo.</p>

<p>INGIBJORG<br>

Tiuj okuloj estis pluvpeza &#265;ielo dum dudek jaroj; vi ne rekonos
ilin, kaj vi neniam plu ilin vidos.</p>

<p>RE&#284;O SKULE<br>

Sed via vo&#265;o estas fre&#349;a kaj mola kaj juna kiel tiam.</p>

<p>INGIBJORG<br>

Mi nur uzis &#285;in por flustri <em>vian</em> nomon, kaj por premsigni vian
grandecon en junan koron, kaj por pre&#285;i al la Dio de pekuloj pri
savo por ni du, kiuj amis en peko.</p>

<p>RE&#284;O SKULE<br>

Vi faris?</p>

<p>INGIBJORG<br>

Mi estis silenta, kiam mi ne parolis vortojn el amo pri vi; &mdash; tial
mia vo&#265;o tenis sin fre&#349;a kaj mola kaj juna.</p>

<p>RE&#284;O SKULE<br>

Estas tuta vivo ekde tiam. &#264;iun belan memoron el tiu tempo mi perdis
kaj forgesis &mdash;</p>

<p>INGIBJORG<br>

Vi ja rajtis.</p>

<p>RE&#284;O SKULE<br>

Kaj dume vi, Ingibjorg, vi varma, fidela virino, sidis tie norde en
frosta soleco kaj kolektis kaj konservis!</p>

<p>INGIBJORG<br>

Estis mia feli&#265;o.</p>

<p>RE&#284;O SKULE<br>

Vin mi povis forlasi, por gajni potencon kaj ri&#265;econ! Se vi starus
kiel edzino &#265;e mia flanko, fari&#285;us pli facile por mi fari&#285;i
re&#285;o.</p>

<p>INGIBJORG<br>

Dio estis al mi bona, ke tio ne okazis. Animo kiel la mia, bezonis
grandan pekon, por veki&#285;i al pento kaj amendo.</p>

<p>RE&#284;O SKULE<br>

Kaj nun vi venas &mdash;?</p>

<p>INGIBJORG<br>

Kiel la vidvino de Andres Skjaldarband.</p>

<p>RE&#284;O SKULE<br>

Via edzo estas morta?</p>

<p>INGIBJORG<br>

Survoje al Jerusalemo.</p>

<p>RE&#284;O SKULE<br>

Kaj li do pentofaris por la mortigo de Vegard.</p>

<p>INGIBJORG<br>

Ne estis tial, ke mia nobla edzo prenis la krucon.</p>

<p>RE&#284;O SKULE<br>

Ne tial?</p>

<p>INGIBJORG<br>

Ne. Estis <em>mia</em> peko, kiun li prenis sur siajn fortajn, karajn
&#349;ultrojn; por <em>tiu</em> li iris por lavi &#285;in pura en la rivero Jordano; por &#285;i li
sangis.</p>

<p>RE&#284;O SKULE<br>

<span class="staging">(malla&#365;te)</span> Li &#265;ion sciis?</p>

<p>INGIBJORG<br>

De la unua momento. Kaj episkopo Nikolas tion sciis; &#265;ar por li mi
konfesis; kaj estis ankora&#365; unu, kiu estis ekscii&#285;inta, sed kiel
estas enigmo por mi.</p>

<p>RE&#284;O SKULE<br>

Kiu?</p>

<p>INGIBJORG<br>

Vegard Veradal.</p>

<p>RE&#284;O SKULE<br>

Vegard!</p>

<p>INGIBJORG<br>

Li flustris mokvorton pri mi en la orelon de mia edzo; Andres
Skjaldarband tiris sian glavon kaj mortigis lin surloke.</p>

<p>RE&#284;O SKULE<br>

<em>Li</em> defendis tiun, kiun <em>mi</em> perfidis kaj forgesis. &mdash; Kaj kial vi
ser&#265;as min nun?</p>

<p>INGIBJORG<br>

Por oferi al vi la lastan.</p>

<p>RE&#284;O SKULE<br>

Kion vi aludas?</p>

<p>INGIBJORG<br>

<span class="staging">(montras al la <b>pastro</b>, kiu staras apud la pordo)</span> Rigardu lin! &mdash;
Peter, mia filo, venu!</p>

<p>RE&#284;O SKULE<br>

Via filo &mdash;!</p>

<p>INGIBJORG<br>

Kaj la <em>via</em>, re&#285;o Skule!</p>

<p>RE&#284;O SKULE<br>

<span class="staging">(duone eturdita)</span> Ingibjorg!</p>

<p>PETER<br>

<span class="staging">(proksimi&#285;as en silenta movo kaj &#309;etas sin surgenuen anta&#365;
<b>Skule</b>)</span></p>

<p>INGIBJORG<br>

Prenu lin! Li estis mia lumo kaj konsolo dum dudek jaroj; &mdash; nun vi
estas re&#285;o de Norvegio; la re&#285;a filo devas veni al sia hereda&#309;o;
mi ne plu rajtas havi lin.</p>

<p>RE&#284;O SKULE<br>

<span class="staging">(suprenlevas lin en sturma &#285;ojo)</span> Supren al mia koro, vi, kiun mi
tiel arde postsopiris! <span class="staging">(premas lin inter siaj brakoj, malkaptas lin,
rigardas lin kaj denove &#265;irka&#365;brakas lin)</span> Mia filo! Mia filo! Mi
havas filon! Ha, ha, ha; kiu povas nun kontra&#365;stari min! <span class="staging">(iras al
<b>Ingibjorg</b> kaj kaptas &#349;ian manon)</span> Kaj vi, vi donas lin al mi,
Ingibjorg! Vi ne reprenos vian vorton? Vi ja donas lin al mi?</p>

<p>INGIBJORG<br>

Peza estas la ofero, kaj apena&#365; estus mi &#285;in alportinta, se
episkopo Nikolas ne estus sendinta al mi leteron kaj informon pri la
morto de Andres Skjaldarband. Estis la episkopo, kiu metis tiun pezan
oferon sur min, kiel pentofaro por mia peko.</p>

<p>RE&#284;O SKULE<br>

Do la peko estas forvi&#349;ita; kaj de nun li estas sole mia; &#265;u ne,
sole mia?</p>

<p>INGIBJORG<br>

Jes; sed unu postulon mi faras al vi.</p>

<p>RE&#284;O SKULE<br>

&#264;ielon kaj teron, postulu kion ajn!</p>

<p>INGIBJORG<br>

Li estas pura kiel &#349;afido de Dio, nun kiam mi donas lin en viajn
manojn. Estas dan&#285;era vojo, tiu kiu kondukas al la re&#285;a se&#285;o; ke
li ne dama&#285;u sian animon. &#264;u vi a&#365;das, re&#285;o Skule, ne igu mian
infanon dama&#285;i sian animon!</p>

<p>RE&#284;O SKULE<br>

Mi promesas kaj &#309;uras al vi!</p>

<p>INGIBJORG<br>

<span class="staging">(kaptas lian brakon)</span> De la unua faro, kiam vi komprenas, ke li
suferas dama&#285;on en sia animo, prefere lasu lin morti!</p>

<p>RE&#284;O SKULE<br>

Prefere morti! Mi promesas kaj &#309;uras!</p>

<p>INGIBJORG<br>

Do en fido mi reveturos al H&aring;logalando.</p>

<p>RE&#284;O SKULE<br>

Jes, fidoplena vi povas forveturi.</p>

<p>INGIBJORG<br>

Tie mi volas penti kaj pre&#285;i, &#285;is la Sinjoro vokos min. Kaj kiam ni
renkonti&#285;os &#265;e Dio, li venos pura kaj senkulpa al sia patrino!</p>

<p>RE&#284;O SKULE<br>

Pura kaj senkulpa! <span class="staging">(turnas sin al <b>Peter</b>)</span> Ke mi rigardu vin! Jes,
estas la trajtoj de via patrino kaj de mi; vi estas tiu, kiun mi
dolore postsopiris.</p>

<p>PETER<br>

Mia patro, mia granda, admirinda patro; ke mi vivu kaj luktu por vi!
Ke via tasko estu la mia, kaj ke via tasko estu kiu ajn, &mdash; mi tamen
scias, ke mi luktas por la &#285;usta!</p>

<p>RE&#284;O SKULE<br>

<span class="staging">(kun krio el &#285;ojo)</span> Vi fidas min! Vi fidas min!</p>

<p>PETER<br>

Neskueble!</p>

<p>RE&#284;O SKULE<br>

Kaj &#265;io estas bona; do certe mi estas savita! A&#365;du, de&#309;etu la
pastran mantelon! La &#265;efepiskopo liberigu vin de la eklezia promeso;
la re&#285;a filo portu glavon, iru senhalte anta&#365;en al potenco kaj
honoro.</p>

<p>PETER<br>

Kune kun vi, mia alta patro! Kune ni iru!</p>

<p>RE&#284;O SKULE<br>

<span class="staging">(premas lin al si)</span> Jes, kune, ni du solaj!</p>

<p>INGIBJORG<br>

<span class="staging">(al si mem)</span> Ami, &mdash; &#265;ion oferi, &mdash; kaj forgesi&#285;i, &mdash; jen mia
sagao. <span class="staging">(eliras silente en la fono)</span></p>

<p>RE&#284;O SKULE<br>

Granda re&#285;a faro estas nun farenda en Norvegio! Peter, mia filo,
a&#365;skultu! La tutan popolon ni veku kaj kunigu al unu; Vikenano kaj
Trondhejmano, H&aring;leyg kaj Egdo, Opplandano kaj Sygno, &#265;iuj fari&#285;u
kvaza&#365; <em>unu</em> granda parencaro, &mdash; jen kredu, ke la lando
kreskos!</p>

<p>PETER<br>

Kia granda kaj kapturniga penso <em>tio</em> estas &mdash;!</p>

<p>RE&#284;O SKULE<br>

&#264;u tiun vi kaptas?</p>

<p>PETER<br>

Jes &mdash; jes! &mdash; Klare &mdash;!</p>

<p>RE&#284;O SKULE<br>

Kaj vi fidas &#285;in?</p>

<p>PETER<br>

Jes, jes; &#265;ar mi fidas vin!</p>

<p>RE&#284;O SKULE<br>

<span class="staging">(sova&#285;e)</span> H&aring;kon H&aring;konsson devas fali!</p>

<p>PETER<br>

&#264;ar vi tion volas, estas &#285;uste ke li falu.</p>

<p>RE&#284;O SKULE<br>

Kostos sangon; sed ne estas eviteble.</p>

<p>PETER<br>

Ne estas for&#309;etita la sango, kiu fluas por via tasko.</p>

<p>RE&#284;O SKULE<br>

Via estu la tuta potenco, kiam mi estos firmiginta la regnon. Vi sidu
sur la re&#285;a se&#285;o, kun ringo &#265;irka&#365; la frunto, kun la purpura
mantelo &#349;vele vasta sur viaj &#349;ultroj; &#265;iuj viroj en la lando klinu
sin por vi &mdash; <span class="staging">(sono de korno a&#365;di&#285;as tre fore)</span> Ha! kio estas tio!
<span class="staging">(kun krio)</span> La militaro de la Birkibejnoj! Kion diris P&aring;l Flida &mdash;?
<span class="staging">(rapidas al la fono)</span></p>

<p>P&Aring;L FLIDA<br>

<span class="staging">(envenas kaj krias:)</span> <em>Nun</em> la horo estas super ni, re&#285;o Skule!</p>

<p>RE&#284;O SKULE<br>

<span class="staging">(konfuzita)</span> La Birkibejnoj! La armeo de re&#285;o H&aring;kon! Kie ili
estas!</p>

<p>P&Aring;L FLIDA<br>

Ili miriadas en miloj malsupren de Ejkaberg.</p>

<p>RE&#284;O SKULE<br>

Sonorigu al armigo! Sonorigu, sonorigu! Konsilu; kie ni renkontu
ilin?</p>

<p>P&Aring;L FLIDA<br>

&#264;iuj pre&#285;ejoj staras malfermaj por ni.</p>

<p>RE&#284;O SKULE<br>

La Birkibejnojn, mi demandas &mdash;!</p>

<p>P&Aring;L FLIDA<br>

Por ili &#265;iuj pontoj ku&#349;as malfermaj.</p>

<p>RE&#284;O SKULE<br>

Fatala viro, kion vi faris!</p>

<p>P&Aring;L FLIDA<br>

Obeis mian re&#285;on.</p>

<p>RE&#284;O SKULE<br>

Mia filo! Mia filo! Ve al mi! Mi perdigis vian re&#285;econ!</p>

<p>PETER<br>

Ne, vi venkos! Tia granda re&#285;a penso ne mortos!</p>

<p>RE&#284;O SKULE<br>

Silentu! <span class="staging">(sonoj de kornoj kaj krioj a&#365;di&#285;as pli proksime)</span> Al
&#265;evaloj; armigu vin! Estas nun pri pli ol vivo kaj morto de
viroj!</p>

<p class="staging">(rapidas elen en la fono; la aliuloj postsekvas.)</p>


<h4 class="scenrubriko">STRATO en OSLO</h4>


<p class="staging">(Malaltaj lignaj domoj kun pord&#349;irmejoj amba&#365;flanke. En la fono
la &#285;ardeno de la pre&#285;ejo St. Hallvard, enfermita per alta &#349;tona
muro kun pordego. Maldekstraflanke &#265;e la fino de la muro vidi&#285;as la
pre&#285;ejo, kies &#265;efa enirejo staras malferma. Ankora&#365; estas nokto;
iom poste komencas la mateni&#285;o. La sturmsonorilo frapi&#285;as; tre fore
dekstre a&#365;di&#285;as militkrioj kaj konfuza bruo.)</p>

<p>LA KORNLUDISTO DE RE&#284;O SKULE<br>

<span class="staging">(venas de dekstre, sonorigas la kornon kaj krias:)</span> Prenu armilojn!
Prenu armilojn! &#265;iuj viroj de re&#285;o Skule!</p>

<p class="staging">(sonorigas denove kaj iras pluen; iom poste oni a&#365;das lin
sonorigi kaj krii en la proksima strato.)</p>

<p>VIRINO<br>

<span class="staging">(venas &#265;e dompordo dekstre)</span> Vi granda kompatema Dio, kio okazas?</p>

<p>URBANO<br>

<span class="staging">(kiu venis duone vestita el domo aliflanke de la strato)</span> La
Birkibejnoj estas en la urbo! Nun Skule ricevos pagon por siaj
kruela&#309;oj.</p>

<p>UNU EL LA VIROJ DE SKULE<br>

<span class="staging">(venas kun kelkaj aliuloj portantaj mantelojn kaj armilojn surbrake,
el flanka strato de maldekstre)</span> Kie estas la Birkibejnoj!</p>

<p>IU ALIA EL LA VIROJ DE SKULE<br>

<span class="staging">(el domo dekstre)</span> Mi ne scias.</p>

<p>LA UNUA<br>

T&#349;&#349;! A&#365;skultu! &mdash; Certe ili estas malsupre &#265;e la Kaproponto.</p>

<p>LA DUA<br>

Do malsupren al la Kaproponto!</p>

<p class="staging">(&#264;iuj rapidas elen dekstre; <b>urbano</b> venas kurante de la sama
flanko.)</p>

<p>UNUA URBANO<br>

Hej, najbaro, de kie vi venas?</p>

<p>DUA URBANO<br>

De &#265;e la Lo-rivero; tie estas terure.</p>

<p>VIRINO<br>

Sankto Olaf kaj Sankto Hallvard! &#264;u estas la Birkibejnoj, a&#365; kiuj
estas?</p>

<p>DUA URBANO<br>

Jes certe estas la Birkibejnoj; re&#285;o H&aring;kon kunestas; la tuta &#349;iparo
ku&#349;igas sin &#265;e la kajoj; sed mem li iris borden en la
Ejkaberg-haveneto kun siaj plej fortaj viroj.</p>

<p>UNUA URBANO<br>

Do li ven&#285;os sin pro la perdo de viroj &#265;e L&aring;ka!</p>

<p>DUA URBANO<br>

Jes, fidu tion!</p>

<p>UNUA URBANO<br>

Jen vidu, &mdash; tie jam fu&#285;as la V&aring;rbelgoj!</p>

<p class="staging">(Aro de la viroj de Skule envenas fu&#285;ante de dekstre.)</p>

<p>UNU EL LA VIROJ<br>

Enen en la pre&#285;ejon! Neniu povas kontra&#365;stari la Birkibejnojn, tiel
kiel ili sturmas anta&#365;en &#265;i-nokte!</p>

<p class="staging">(La aro &#309;etas sin en la pre&#285;ejon kaj &#349;losas la pordon
interne.)</p>

<p>DUA URBANO<br>

<span class="staging">(rigardas eksteren dekstre)</span> Mi videtas standardon tre fore malsupre
en la strato; devas esti tiu de re&#285;o H&aring;kon.</p>

<p>UNUA URBANO<br>

Vidu, vidu kiel la V&aring;rbelgoj fu&#285;as!</p>

<p class="staging">(Alia aro venas de dekstre.)</p>

<p>UNU EL LA ARO<br>

Ni savu nin en la pre&#285;ejon, kaj petu gracon!</p>

<p class="staging">(Ili sturmas al la pordego.)</p>

<p>PLURAJ V&Aring;RBELGOJ<br>

Estas &#349;losita; estas &#349;losita!</p>

<p>LA UNUA<br>

Do supren al Martestokke!</p>

<p>LA DUA<br>

Kie estas re&#285;o Skule?</p>

<p>LA UNUA<br>

Mi ne scias. Kuru! Jen mi vidas la standardon de la Birkibejnoj! <span class="staging">(Ili
fu&#285;as preter la pre&#285;ejon elen maldekstre.)</span></p>

<p>H&Aring;KON<br>

<span class="staging">(venas de dekstre kun sia standardportanto, <b>Gregorius Jonsson,
Dagfinn Bonde</b> kaj pluraj aliaj viroj.)</span></p>

<p>DAGFINN BONDE<br>

A&#365;skultu la militkrion! Skule arigas siajn virojn malanta&#365; la
pre&#285;eja &#285;ardeno.</p>

<p>MALJUNA URBANO<br>

<span class="staging">(vokas de sia pordo al <b>H&aring;kon</b>:)</span> Gardu Vin, kara sinjoro; La
V&aring;rbelgoj estas koleraj nun, &#265;ar ili batalas por la vivo!</p>

<p>H&Aring;KON<br>

&#264;u estas vi, maljuna Gutorm Erlingsson? Vi luktis kaj por mia patro
kaj por mia avo, vi.</p>

<p>LA URBANO<br>

Dio donu, ke mi povus lukti anka&#365; por Vi.</p>

<p>H&Aring;KON<br>

Vi estas tro maljuna por tio, kaj ne bezoni&#285;as; venas homoj de &#265;iuj
flankoj.</p>

<p>DAGFINN BONDE<br>

<span class="staging">(montras super la muron dekstren)</span> Jen venas la standardo de la duko!</p>

<p>GREGORIUS JONSSON<br>

La duko mem! Li rajdas sian blankan batal&#265;evalon.</p>

<p>DAGFINN BONDE<br>

Ni devas bari por li elirejon tra la pordo &#265;i tie.</p>

<p>H&Aring;KON<br>

Sonorigu, sonorigu! <span class="staging">(La kornludisto sonorigas)</span> Pli bone ludis vi,
hundido, kiam vi ludis por mono sur la kajo en Bergen!</p>

<p class="staging">(La ludisto sonorigas denove, sed pli forte ol la unuan fojon;
alvenas multaj homoj.)</p>

<p>IU V&Aring;RBELGO<br>

<span class="staging">(de dekstre, fu&#285;ante al la pre&#285;ejo, persekutata de Birkibejno)</span>
&#348;paru la vivon! &#348;paru la vivon!</p>

<p>LA BIRKIBEJNO<br>

E&#265; ne se vi sidus sur la altaro! <span class="staging">(morthakas lin)</span> Multekostan
mantelon aspekte vi havas; &#285;in mi povos uzi. <span class="staging">(volas preni la
mantelon, sed eligas krion kaj for&#309;etas sian glavon.)</span> Sinjoro re&#285;o!
Neniun baton plu mi batos por vi!</p>

<p>DAGFINN BONDE<br>

Kaj tion vi diras en tia momento!</p>

<p>LA BIRKIBEJNO<br>

Ne pluan batalon!</p>

<p>DAGFINN BONDE<br>

<span class="staging">(morthakas lin)</span> Ne, nun vi ja povas &#349;pari vin!</p>

<p>LA BIRKIBEJNO<br>

<span class="staging">(montranta al la morta V&aring;rbelgo)</span> Mi opiniis, ke mi faris sufi&#265;e, kiam
mi mortigis mian propran fraton. <span class="staging">(mortas)</span></p>

<p>H&Aring;KON<br>

Lia frato!</p>

<p>DAGFINN BONDE<br>

&#264;u? <span class="staging">(iras al la korpo de la V&aring;rbelgo)</span></p>

<p>H&Aring;KON<br>

&#264;u vero?</p>

<p>DAGFINN BONDE<br>

Estas ja tiel.</p>

<p>H&Aring;KON<br>

<span class="staging">(skuita)</span> Jen vidi&#285;as plej klare, kia milito tiu estas, kiun ni nun
faras. Frato kontra&#365; frato, patro kontra&#365; filo; &mdash; je Dio, la
&#265;iopova, tio devas havi finon!</p>

<p>GREGORIUS JONSSON<br>

Jen la duko en akra lukto kontra&#365; la aro de Knut jarlo!</p>

<p>DAGFINN BONDE<br>

Baru la pordegon por li &#265;i tie, re&#285;anoj!</p>

<p class="staging">(Interne de la muro vidi&#285;as la luktantoj. La <b>V&aring;rbelgoj</b> trabatas
al si vojon maldekstren, pelante la Birkibejnojn futon post futo
malanta&#365;en. <b>Re&#285;o Skule</b> rajdas sian blankan batal&#265;evalon, kun
tirita glavo. <b>Peter</b> iras flanke de li kaj tenas la bridrimenon; en
la maldekstra mano alte levita krucifikso. <b>P&aring;l Flida</b> portas la
standardon de <b>Skule</b>, kiu estas blua kun staranta ora leono sen
hakilo.)</p>

<p>RE&#284;O SKULE<br>

Morthaku senindulge! &#348;paru neniun! Venis nova tronpretendanto en
Norvegio!</p>

<p>LA BIRKIBEJNOJ<br>

Nova tronpretendanto li diras!</p>

<p>H&Aring;KON<br>

Skule B&aring;rdsson, ni dividu la regnon!</p>

<p>RE&#284;O SKULE<br>

&#264;io a&#365; nenio!</p>

<p>H&Aring;KON<br>

Pensu pri la re&#285;ino, via filino!</p>

<p>RE&#284;O SKULE<br>

Mi havas filon, mi havas filon! Mi pensas pri neniu alia ol li!</p>

<p>H&Aring;KON<br>

Anka&#365; mi havas filon; &mdash; se mi falos, li havos la regnon!</p>

<p>RE&#284;O SKULE<br>

Mortigu la re&#285;idon kie vi trovos &#285;in! Mortigu &#285;in sur la trono;
mortigu &#285;in &#265;e la altaro; mortigu &#285;in, mortigu &#285;in inter la
brakoj de la re&#285;ino!</p>

<p>H&Aring;KON<br>

Jen vi eldiris vian ju&#285;on!</p>

<p>RE&#284;O SKULE<br>

<span class="staging">(hakas &#265;irka&#365;e)</span> Mortigu, mortigu senindulge! Re&#285;o Skule havas
filon! Mortigu, mortigu! <span class="staging">(La lukto movi&#285;as eksteren maldekstre.)</span></p>

<p>GREGORIUS JONSSON<br>

La V&aring;rbelgoj trahakas sin!</p>

<p>DAGFINN BONDE<br>

Jes, sed nur por fu&#285;i.</p>

<p>GREGORIUS JONSSON<br>

Jes, je la &#265;ielo, &mdash; la alia pordego staras malferma; jen ili jam
fu&#285;as!</p>

<p>DAGFINN BONDE<br>

Supren al Martestokke. <span class="staging">(ekkrias:)</span> Post ilin, post ilin, Knut jarlo!
Prenu ven&#285;on por la vira falo &#265;e L&aring;ka!</p>

<p>H&Aring;KON<br>

Vi a&#365;dis; li kondamnis mian infanon senpaca, &mdash; mian senkulpan
infanon, la elektitan re&#285;on post mi!</p>

<p>LA RE&#284;ANOJ<br>

Jes, jes, ni a&#365;dis!</p>

<p>H&Aring;KON<br>

Kaj kia puno estas decidita por tia peko?</p>

<p>LA VIROJ<br>

La morto!</p>

<p>H&Aring;KON<br>

Do li devas morti! <span class="staging">(levas la manon por &#309;uro)</span> &#264;i tie mi &#309;uras:
Skule B&aring;rdsson mortu, kie ajn kie li renkonti&#285;os sur nesankta
grundo!</p>

<p>DAGFINN BONDE<br>

Estas la devo de kiu ajn fidelulo faligi lin.</p>

<p>BIRKIBEJNO<br>

<span class="staging">(de maldekstre)</span> Nun fu&#285;as duko Skule!</p>

<p>LA URBANOJ<br>

La Birkibejnoj venkis!</p>

<p>H&Aring;KON<br>

Kiun vojon?</p>

<p>LA BIRKIBEJNO<br>

Preter Martestokke, supren al Ejdsvoll; la plimulto havis siajn
&#265;evalojn starantaj supre en la stratoj; alie e&#265; ne unu forsavus sin
en vivo.</p>

<p>H&Aring;KON<br>

Dankon al Dio pro la helpo anka&#365; &#265;i tiun fojon! <em>Nun</em> la re&#285;ino
povos libere veni surteren de la &#349;iparo.</p>

<p>GREGORIUS JONSSON<br>

<span class="staging">(montras dekstren)</span> &#348;i jam estas sur la tero, sinjoro; jen &#349;i venas.</p>

<p>H&Aring;KON<br>

<span class="staging">(al tiuj, kiuj staras plej proksime al li)</span> La plej peza restas; &#349;i
estas kara filino; &mdash; a&#365;skultu, &mdash; e&#265; ne vorto al &#349;i pri la
dan&#285;ero, kiu minacas la infanon. Promesu al mi, &#265;iuj kiel unu,
defendi la filon de via re&#285;o; sed ne lasu &#349;in ion scii.</p>

<p>LA VIROJ<br>

<span class="staging">(malla&#365;te)</span> Ni promesas!</p>

<p>MARGRETE<br>

<span class="staging">(venas kun sinjorinoj kaj sekvantaro de dekstre)</span> H&aring;kon, mia edzo! La
&#265;ielo &#349;irmis vin; vi venkis kaj estas nevundita.</p>

<p>H&Aring;KON<br>

Jes, mi venkis. Kie estas la infano?</p>

<p>MARGRETE<br>

Sur la re&#285;a &#349;ipo, inter la manoj de fidindaj viroj.</p>

<p>H&Aring;KON<br>

Pluraj iru tien. <span class="staging">(kelkaj el la viroj iras.)</span></p>

<p>MARGRETE<br>

H&aring;kon, kie estas &mdash; duko Skule?</p>

<p>H&Aring;KON<br>

Li prenis la vojon supren al la Opplandoj.</p>

<p>MARGRETE<br>

Do li vivas! &mdash; Mia edzo, &#265;u mi rajtas danki Dion &#265;ar li vivas?</p>

<p>H&Aring;KON<br>

<span class="staging">(en doloriga lukto kun si mem)</span> A&#365;skultu min, Margrete; vi estis por
mi fidela edzino, sekvis min en bono kaj malbono, vi estis nedireble
ri&#265;a pri amo; &mdash; nun mi devas ka&#365;zi al vi pezan doloron; mi
nevolonte farus; sed mi estas re&#285;o, tial mi devas &mdash;</p>

<p>MARGRETE<br>

<span class="staging">(stre&#265;e)</span> &#264;u rilatas al &mdash; la duko?</p>

<p>H&Aring;KON<br>

Jes. Ne povas fali sur min pli doloriga sorto, ol vivi mian vivon tre
fore de vi; sed se vi trovas ke tiel devas esti post tio, kion mi nun
diros al vi, &mdash; se &#349;ajnas al vi, ke vi ne plu eltenas sidi &#265;e mia
flanko, ne plu povas vidi min sen fari&#285;i pala, &mdash; nu, do ni devas
disi&#285;i &mdash; vivi aparte ni amba&#365;, &mdash; kaj mi ne malla&#365;dos vin pro
tio.</p>

<p>MARGRETE<br>

Disi&#285;i de vi! Kiel vi povas pensi tian penson! Donu al mi vian manon &mdash;!</p>

<p>H&Aring;KON<br>

Ne tu&#349;u &#285;in! &mdash; &#284;i &#309;us levi&#285;is por &#309;uro &mdash;</p>

<p>MARGRETE<br>

Por &#309;uro?</p>

<p>H&Aring;KON<br>

Por &#309;uro, kiu nerompeble sigelis ju&#285;on al morto.</p>

<p>MARGRETE<br>

<span class="staging">(kun krio)</span> Mia patro! Ho, mia patro! <span class="staging">(&#348;ancelas; kelkaj virinoj
alrapidas kaj subtenas &#349;in.)</span></p>

<p>H&Aring;KON<br>

Jes, Margrete, &mdash; kiel re&#285;o mi kondamnis vian patron al morto.</p>

<p>MARGRETE<br>

Do li certe faris pli gravan krimon, ol kiam li prenis re&#285;an
nomon.</p>

<p>H&Aring;KON<br>

Li faris; &mdash; kaj se vi nun trovas, ke ni devas disi&#285;i, do tio
okazu.</p>

<p>MARGRETE<br>

<span class="staging">(pli proksime kaj kun forto)</span> Neniam ni povas disi&#285;i! Mi estas via
edzino, nenio alia en la mondo ol via edzino!</p>

<p>H&Aring;KON<br>

&#264;u vi estas sufi&#265;e forta? &#264;u vi komprenis &#265;ion? Mi kondamnis vian
patron.</p>

<p>MARGRETE<br>

Mi a&#365;dis kaj komprenis &#265;ion. Vi kondamnis mian patron.</p>

<p>H&Aring;KON<br>

Kaj vi ne postulas scii, kia estas lia peko?</p>

<p>MARGRETE<br>

Sufi&#265;as ja ke vi konas &#285;in.</p>

<p>H&Aring;KON<br>

Sed estas al la <em>morto</em>, ke mi kondamnis lin!</p>

<p>MARGRETE<br>

<span class="staging">(genuas anta&#365; la re&#285;o kaj kisas lian manon)</span> Mia edzo kaj alta
sinjoro, vi ju&#285;as juste!</p>

<p class="aktfino">Kurteno</p>
</div>

<div class="acte">
<h3 class="actehead">KVINA AKTO</h3>


<p class="staging">(&#264;ambro en la re&#285;a korto en Nidaros. La enirpordo estas dekstre;
anta&#365;e sur la sama flanko estas fenestro. Maldekstre pli malgranda
pordo. Estas sombri&#285;o; <b>P&aring;l Flida, B&aring;rd Bratte</b> kaj pluraj aliaj el
la plej altstaraj viroj staras &#265;e la fenestro rigardante
supren.)</p>

<p>HIRDANO<br>

Kiel ru&#285;e &#285;i lumas!</p>

<p>IU ALIA<br>

&#284;i stre&#265;as sin trans la duonan &#265;ielon, kiel ardantan glavon.</p>

<p>B&Aring;RD BRATTE<br>

Sankta re&#285;o Olaf, kion a&#365;guras tia terura signo?</p>

<p>MALJUNA V&Aring;RBELGO<br>

Certe &#285;i anta&#365;diras la morton de granda estro.</p>

<p>P&Aring;L FLIDA<br>

La morton de H&aring;kon, Vi bonaj V&aring;rbelgoj. Li ku&#349;as ekstere en la
fjordo kun la &#349;iparo; ni povas atendi lin en la urbo &#265;i-vespere; &mdash;
&#265;i tiun fojon ni estas en la vico por venki!</p>

<p>B&Aring;RD BRATTE<br>

Ne fidu tion; ne estas granda kura&#285;o en la armeo nun.</p>

<p>LA MALJUNA V&Aring;RBELGO<br>

Estas ja kompreneble; ekde la fu&#285;o de Oslo re&#285;o Skule enfermis sin,
kaj volas nek vidi nek paroli kun siaj viroj.</p>

<p>UNUA HIRDANO<br>

En la urbo estas homoj, kiuj ne scias &#265;u li vivas a&#365; estas
morta.</p>

<p>P&Aring;L FLIDA<br>

La re&#285;o devas elveni, kiel ajn kiel malsana li estas. Parolu al li,
B&aring;rd Bratte, &mdash; estas pri la savo de &#265;iuj.</p>

<p>B&Aring;RD BRATTE<br>

Ne utilas; mi parolis al li anta&#365;e.</p>

<p>P&Aring;L FLIDA<br>

Do mi mem provu. <span class="staging">(iras al la pordo maldekstre kaj frapas)</span> Sinjoro
re&#285;o, Vi devas preni la estradon en propraj manoj; ne ta&#365;gas kiel
nun estas.</p>

<p>RE&#284;O SKULE<br>

<span class="staging">(interne)</span> Mi estas malsana, P&aring;l Flida!</p>

<p>P&Aring;L FLIDA<br>

&#264;u Vi povas alia&#309;on atendi? Vi ja ne man&#285;is dum du tagoj; Vi devas
fortigi kaj flegi Vin &mdash;</p>

<p>RE&#284;O SKULE<br>

Mi estas malsana.</p>

<p>P&Aring;L FLIDA<br>

Je la &#265;iopova, ne trovi&#285;as ekskuzo. Re&#285;o H&aring;kon alvelas ekstere sur
la fjordo, kaj estas atendinda &#265;i tie en Nidaros kiam ajn.</p>

<p>RE&#284;O SKULE<br>

Frapu lin por mi! Mortigu lin kaj la re&#285;an infanon.</p>

<p>P&Aring;L FLIDA<br>

Vi devas mem kunesti, sinjoro!</p>

<p>RE&#284;O SKULE<br>

Ne, ne, ne, &mdash; Vi estas pli certaj pri la venko, kiam <em>mi</em> ne
kunestas.</p>

<p>PETER<br>

<span class="staging">(venas de dekstre; li estas armile vestita)</span> Estas maltrankvilo inter
la urbanoj; ili ari&#285;as grandnombre anta&#365; la re&#285;a korto.</p>

<p>B&Aring;RD BRATTE<br>

Se la re&#285;o ne parolos al ili, ili perfidos lin, kiam pleje
gravas.</p>

<p>PETER<br>

Do li devas paroli al ili. <span class="staging">(&#265;e la pordo maldekstre)</span> Patro! La
Trondhejmanoj, viaj plej fidelaj viroj, retiras sin de vi, se vi ne
donas al ili kura&#285;on!</p>

<p>RE&#284;O SKULE<br>

Kion diris la skaldo?</p>

<p>PETER<br>

La skaldo?</p>

<p>RE&#284;O SKULE<br>

La skaldo, kiu mortis por mia tasko en Oslo. Oni ne povas doni, kion
oni ne mem posedas, li diris.</p>

<p>PETER<br>

Do vi e&#265; ne povas fordoni la regnon; &#265;ar &#285;i estas la mia post
vi!</p>

<p>RE&#284;O SKULE<br>

Nun mi venos!</p>

<p>P&Aring;L FLIDA<br>

Dio estu la&#365;data!</p>

<p>RE&#284;O SKULE<br>

<span class="staging">(elvenas &#265;e la pordo; li estas pala kaj kavi&#285;inta, liaj haroj forte
grizi&#285;is)</span> Ne rigardu min! Mi ne &#349;atas, ke vi rigardu min, nun kiam
mi estas malsana! <span class="staging">(iras anta&#365;en al <b>Peter</b>)</span> Forpreni de vi la
regnon, vi diras? Granda Dio de la &#265;ielo, kion mi estis faronta!</p>

<p>PETER<br>

Ho, pardonu al mi; &mdash; mi ja scias, ke tio, kion vi faras, estas la
plej &#285;usta.</p>

<p>RE&#284;O SKULE<br>

Ne, ne, ne &#285;is nun; &mdash; sed mi volas esti forta kaj sana nun, &mdash; mi
volas agi.</p>

<p>LA&#364;TAJ KRIOJ<br>

<span class="staging">(ekstere dekstre)</span> Re&#285;o Skule! Re&#285;o Skule!</p>

<p>RE&#284;O SKULE<br>

Kio estas?</p>

<p>B&Aring;RD BRATTE<br>

<span class="staging">(&#265;e la fenestro)</span> La urbanoj ari&#285;as; la tuta re&#285;a korto estas plena
de homoj; &mdash; Vi devas paroli al ili.</p>

<p>RE&#284;O SKULE<br>

&#264;u mi aspektas kiel re&#285;o; &#265;u mi povas nun paroli!</p>

<p>PETER<br>

Vi devas, mia alta patro!</p>

<p>RE&#284;O SKULE<br>

Bone, tiel okazu. <span class="staging">(iras al la fenestro kaj flankentiras la kurtenon,
sed malkaptas &#285;in rapide, kaj ekretiras sin pro timo)</span> Jen denove
stre&#265;as sin la ardanta glavo super mi!</p>

<p>PETER<br>

&#284;i anta&#365;diras, ke la glavo de venko estas tirita por vi.</p>

<p>RE&#284;O SKULE<br>

Jes, se tiel nur estus. <span class="staging">(iras al la fenestro, kaj ekparolas:)</span>
Trondhejmanoj, kion vi volas; &mdash; staras &#265;i tie via re&#285;o.</p>

<p>URBANO<br>

<span class="staging">(ekstere)</span> Foriru el la urbo! La Birkibejnoj volas mortigi kaj
bruligi, se ili trovos Vin &#265;i tie.</p>

<p>RE&#284;O SKULE<br>

Ni &#265;iuj devas kunteni. Mi estis por vi milda re&#285;o; mi ne multe
postulis militan imposton &mdash;</p>

<p>VIRA VO&#264;O<br>

<span class="staging">(malsupre inter la amaso)</span> Kion vi do nomas tiun sangon, kiu fluis &#265;e
L&aring;ka kaj en Oslo?</p>

<p>VIRINO<br>

Redonu al mi mian fian&#265;on!</p>

<p>KNABO<br>

Redonu al mi mian patron kaj mian fraton!</p>

<p>ALIA VIRINO<br>

Redonu al mi miajn tri filojn, re&#285;o Skule!</p>

<p>VIRO<br>

Li ne estas re&#285;o; &#265;ar li ne honori&#285;is kiel re&#285;o sur la &#265;erko de
Sankta Olaf!</p>

<p>MULTAJ VO&#264;OJ<br>

Ne, ne. &mdash; li ne honori&#285;is sur la &#265;erko de Sankta Olaf!</p>

<p>RE&#284;O SKULE<br>

<span class="staging">(retiras sin malanta&#365;en de la kurteno)</span> Ne honori&#285;is &mdash;! Ne
re&#285;o!</p>

<p>P&Aring;L FLIDA<br>

Malfeli&#265;e estis, ke la sankta &#265;erko ne fari&#285;is elportata, kiam Vi
elekti&#285;is.</p>

<p>B&Aring;RD BRATTE<br>

Se la urbanoj perfidas, ni ne povos teni nin en Nidaros, se la
Birkibejnoj venos.</p>

<p>RE&#284;O SKULE<br>

Kaj ili perfidos, tiom longe kiam mi ne estas honorigita sur la
sankta &#265;erko.</p>

<p>PETER<br>

Do elportu la &#265;erkon, kaj farigu vin honorigata nun!</p>

<p>P&Aring;L FLIDA<br>

<span class="staging">(kapskue)</span> Kiel tio fari&#285;us?</p>

<p>PETER<br>

&#264;u ekzistas io ne farigebla kiam estas pri <em>li</em>? Sonorigu al tingo,
kaj elportu la &#265;erkon!</p>

<p>PLURAJ EL LA VIROJ<br>

<span class="staging">(retiras sin)</span> Pre&#285;eja rabo!</p>

<p>PETER<br>

Ne pre&#285;eja rabo; &mdash; venu, venu! La kanonikoj estas bonvolemaj al
re&#285;o Skule; ili konsentos &mdash;</p>

<p>P&Aring;L FLIDA<br>

Ili ne faros; ili ne kura&#285;as pro la &#265;efepiskopo.</p>

<p>PETER<br>

&#264;u vi estas re&#285;anoj, kaj ne volas helpi, kiam estas pri tia granda
afero! Bone. Estas aliuloj tie malsupre, kiuj estos pli volemaj. Mia
patro kaj re&#285;o, la kanonikoj cedu; mi volas peti, mi volas petegi;
sonorigu al tingo; vi rajte portu vian re&#285;an nomon. <span class="staging">(rapidas elen
dekstre)</span></p>

<p>RE&#284;O SKULE<br>

<span class="staging">(&#285;ojege)</span> &#264;u Vi vidis lin! &#264;u Vi vidis mian gloran filon! Kiel
lumis liaj okuloj! Jes, ni volas &#265;iuj lukti kaj venki. Kiel fortaj
estas la Birkibejnoj?</p>

<p>P&Aring;L FLIDA<br>

Ne pli fortaj ol ke ni superos ilin, se la urbanoj tenos sin al
ni.</p>

<p>RE&#284;O SKULE<br>

Ili <em>tenu</em> sin al ni. Ni devas &#265;iuj samopinii, kaj fini &#265;i tiun
teruran luktadon. &#264;u vi do ne vidas la &#265;ielan signon, ke ni finu
&#285;in? La &#265;ielo koleri&#285;as al la tuta Norvegio, pro la krimoj, kiuj
longe fari&#285;is. Ardantaj glavoj alte supre lumas &#265;iun nokton;
virinoj falas kaj naskas en la pre&#285;ejoj; anima pesto &#349;teliras al
pastroj kaj al gemona&#293;oj, tiel ke ili kuras la&#365; la stratoj kriante,
ke la lasta tago venis. Jes, je la &#265;iopova, tio fini&#285;u per unu
bato!</p>

<p>P&Aring;L FLIDA<br>

Kion Vi ordonas, ke ni faru?</p>

<p>RE&#284;O SKULE<br>

&#264;iujn pontojn vi rompu.</p>

<p>P&Aring;L FLIDA<br>

Iru, kaj rompu &#265;iujn pontojn!</p>

<p class="staging">(Hirdano eliras dekstre.)</p>

<p>RE&#284;O SKULE<br>

&#264;iuj viroj kunvenu en la Eyratingejo; e&#265; ne unu Birkibejno metu
sian piedon en Nidaros.</p>

<p>P&Aring;L FLIDA<br>

Bone dirite, re&#285;o.</p>

<p>RE&#284;O SKULE<br>

Kiam la sankta &#265;erko estos elportita, sonorigu al tingo. Kunvoku la
armeon kaj la urbanojn.</p>

<p>P&Aring;L FLIDA<br>

<span class="staging">(al unu el la viroj)</span> Iru kaj igu la trumpetiston blovi en la stratoj.
<span class="staging">(la viro eliras.)</span></p>

<p>RE&#284;O SKULE<br>

<span class="staging">(parolas al la amaso elde la fenestro)</span> Tenu firme al mi, Vi
funebrantaj kaj plendantaj tie malsupre. Denove venu paco kaj lumo
super la landon, kiel en la unuaj belaj tagoj de H&aring;kon, kiam la greno
donis rikolton du fojojn &#265;iun someron. Tenu vin al mi; fidu min kaj
kredu al mi; tion mi ege bezonas. Mi atentos pri vi, kaj por vi mi
luktos; mi sangos kaj falos por Vi, se Vi postulas; sed ne perfidu
min, kaj ne dubu &mdash;! <span class="staging">(la&#365;ta krio, kiel el timo, a&#365;di&#285;as en la
amaso)</span> Kio estas <em>tio</em>?</p>

<p>SOVA&#284;A VO&#264;O<br>

Pentefaru, pentefaru!</p>

<p>B&Aring;RD BRATTE<br>

<span class="staging">(elrigardas)</span> Estas pastro, kiun la diablo obsedis!</p>

<p>P&Aring;L FLIDA<br>

Li &#349;iras sian kapu&#265;on en &#265;ifonojn kaj vipas sin per skur&#285;o.</p>

<p>LA VO&#264;O<br>

Pentofaru, pentofaru; la lasta tago venis!</p>

<p>MULTAJ VO&#264;OJ<br>

Fu&#285;u; fu&#285;u! Veo super Nidaros! Tiel peka faro!</p>

<p>RE&#284;O SKULE<br>

Kio okazis?</p>

<p>B&Aring;RD BRATTE<br>

&#264;iuj fu&#285;as, &#265;iuj forkuras, kvaza&#365; sova&#285;a besto venus inter
ilin.</p>

<p>RE&#284;O SKULE<br>

Jes, &#265;iuj fu&#285;as &mdash; <span class="staging">(kun ekkrio el &#285;ojo)</span> Ha! ne gravas; &mdash; ni estas
savitaj; vidu, vidu, &mdash; la &#265;erko de re&#285;o Olaf staras meze en la
re&#285;a korto!</p>

<p>P&Aring;L FLIDA<br>

La &#265;erko de re&#285;o Olaf!</p>

<p>B&Aring;RD BRATTE<br>

Jes, je la &#265;ielo, &mdash; jen &#285;i staras!</p>

<p>RE&#284;O SKULE<br>

La kanonikoj al mi estas fidelaj; tian bonan agon ili neniam anta&#365;e
faris!</p>

<p>B&Aring;RD BRATTE<br>

A&#365;du; sonori&#285;as al tingo.</p>

<p>RE&#284;O SKULE<br>

Nun mi do le&#285;e honori&#285;os.</p>

<p>PETER<br>

<span class="staging">(venas de dekstre)</span> Surprenu la re&#285;an mantelon; nun la sankta &#265;erko
staras ekstere.</p>

<p>RE&#284;O SKULE<br>

Do vi savis la regnon por mi kaj vi; kaj dekoble ni danku la piajn
kanonikojn, ke ili cedis.</p>

<p>PETER<br>

La kanonikojn, mia patro; &mdash; al ili vi neniun dankon &#349;uldas.</p>

<p>RE&#284;O SKULE<br>

&#264;u ne <em>ili</em> vin helpis?</p>

<p>PETER<br>

Ili anatemis &#265;iun, kiu kura&#285;is tu&#349;i la sankta&#309;on.</p>

<p>RE&#284;O SKULE<br>

Do la &#265;efepiskopo! Fine li do cedis.</p>

<p>PETER<br>

La &#265;efepiskopo anatemis pli forte ol la kanonikoj.</p>

<p>RE&#284;O SKULE<br>

Ho, mi vidas, ke mi da&#365;re havas fidelajn virojn. Vi staris &#265;i tie
timemaj kaj cedis, Vi, kiuj devus esti al mi plej proksimaj, &mdash; kaj
tie malsupre en la amaso mi havas tiujn, kiuj kura&#285;is preni sur sin
tian grandan pekon pro mi.</p>

<p>PETER<br>

E&#265; ne unu fidelan viron vi havas, kiu kura&#285;is preni la pekon sur
sin.</p>

<p>RE&#284;O SKULE<br>

&#264;iopova Dio, &#265;u okazis miraklo; &mdash; kiu elprenis la sankta&#309;on?</p>

<p>PETER<br>

Mi, mia patro!</p>

<p>RE&#284;O SKULE<br>

<span class="staging">(kun ekkrio)</span> Vi!</p>

<p>LA HOMOJ<br>

<span class="staging">(retiras sin eviteme)</span> Pre&#285;eja rabisto!</p>

<p class="staging">(<b>P&aring;l Flida, B&aring;rd Bratte</b> kaj kelkaj aliaj eliras.)</p>

<p>PETER<br>

La ago estis farenda. La fideleco de neniu homo estas fidinda anta&#365;
ol vi estos le&#285;e honorita. Mi petis, mi petegis al la kanonikoj,
nenio helpis. Tiam mi rompis la pre&#285;ejan pordon; neniu kura&#285;is
sekvi min. Mi saltis sur la &#265;efaltaron, kaptis la tenilon kaj
kontra&#365;metis la genuojn; estis kvaza&#365; mistera potenco donis al mi
pli ol homajn fortojn. La &#265;erko malfiksi&#285;is, mi tiris &#285;in post mi
malsupren la&#365; la pre&#285;eja planko, dum la anatemo kraketadis kiel
&#349;tormo alte supre sub la volboj; mi tiris &#285;in el la pre&#285;ejo, &#265;iuj
fu&#285;is kaj retiris sin for de mi; je veno meze en la re&#285;a korto, la
tenilo rompi&#285;is; jen &#285;i estas. <span class="staging">(Tenas &#285;in supre)</span></p>

<p>RE&#284;O SKULE<br>

<span class="staging">(silenta, terurfrapita)</span> Pre&#285;ejrabisto!</p>

<p>PETER<br>

Por vi; por via granda re&#285;a penso! Sed vi volas forvi&#349;i la pekon.;
&#265;io malbona vi volas forvi&#349;i. Venos lumo kaj paco kun vi; brila
tago levi&#285;os sur la landon; &mdash; kio do gravas, se ventega nokto
anta&#365;iris?</p>

<p>RE&#284;O SKULE<br>

Lumis kvaza&#365; sanktula suno &#265;irka&#365; via kapo, kiam via patrino venis
kun vi; &mdash; kaj nun &#349;ajnas al mi, ke mi vidas la anatemon fulmi.</p>

<p>PETER<br>

Patro, patro, ne pensu pri mi; ne timu por mia veo kaj bono. Estas ja
via volo, kiun mi plenumis; &mdash; kiel kalkuli tion al mi kiel
kulpon!</p>

<p>RE&#284;O SKULE<br>

Mi volis posedi vian fidon al mi, kaj via fido fari&#285;is peko.</p>

<p>PETER<br>

<span class="staging">(sova&#285;e)</span> Pro vi, pro vi! Tial Dio ne kura&#285;as ion alian fari, ol
forlavi &#285;in!</p>

<p>RE&#284;O SKULE<br>

Pura kaj senpeka, mi promesis al Ingibjorg, &mdash; kaj li mokas la
&#265;ielon!</p>

<p>P&Aring;L FLIDA<br>

<span class="staging">(envenas)</span> &#264;io en ribelo! La terura ago frapis viajn virojn kun timo;
ili fu&#285;as en la pre&#285;ejojn.</p>

<p>RE&#284;O SKULE<br>

Ili <em>eliru</em>, ili <em>devas</em> eliri!</p>

<p>B&Aring;RD BRATTE<br>

<span class="staging">(envenas)</span> La urbanoj ekstaris kontra&#365; Vin; ili mortigas la
V&aring;rbelgojn sur la stratoj kaj en la domoj, kie ajn kie ili povas
trovi ilin!</p>

<p>HIRDANO<br>

<span class="staging">(envenas)</span> Nun la Birkibejnoj velas supren en la riveron!</p>

<p>RE&#284;O SKULE<br>

Kuntrompetu miajn virojn. Neniu devas perfidi min nun!</p>

<p>P&Aring;L FLIDA<br>

Neeblas; la timo paralizis ilin.</p>

<p>RE&#284;O SKULE<br>

<span class="staging">(malespera)</span> Sed mi ne <em>povas</em> fali nun! Mia filo ne devas morti kun
morta kulpo sur sia animo!</p>

<p>PETER<br>

Ne pensu pri mi; vi estas la sola pri kiu gravas. Ni direktu nin
supren al Innherad; tie &#265;iuj viroj estas fidelaj!</p>

<p>RE&#284;O SKULE<br>

Jes, fu&#285;o! Sekvu min, kiu ajn, kiu volas savi la vivon!</p>

<p>B&Aring;RD BRATTE<br>

Kiun vojon?</p>

<p>RE&#284;O SKULE<br>

Trans la ponton!</p>

<p>P&Aring;L FLIDA<br>

Vi estus devinta rompi ilin en Oslo, kaj nun vi devus lasi ilin stari
en Nidaros.</p>

<p>RE&#284;O SKULE<br>

Tamen trans la riveron; &mdash; estas vivo kaj beateco savinda! Fu&#285;o!
Fu&#285;o! <span class="staging">(Li kaj <b>Peter</b> rapidas elen dekstre.)</span></p>

<p>B&Aring;RD BRATTE<br>

Jes, pli bone tio, ol fali&#285;i de la urbanoj kaj la Birkibejnoj.</p>

<p>P&Aring;L FLIDA<br>

En la nomo de Dio do, ni fu&#285;u. <span class="staging">(&#264;iuj sekvas <b>Skule</b>.)</span></p>

<p class="staging">(Mallonga tempo la &#265;ambro estas malplena; a&#365;di&#285;as fora kaj
obtuza bruo de la stratoj; poste sturmas aro de armitaj urbanoj enen
tra la pordo dekstre.)</p>

<p>URBANO<br>

Envenu! &#264;i tie li devas esti.</p>

<p>IU ALIA<br>

Mortigu lin!</p>

<p>PLURAJ<br>

Mortigu anka&#365; la pre&#285;ejrabiston!</p>

<p>OPULO<br>

Aliru singardeme; ili kontra&#365;mordas.</p>

<p>UNUA URBANO<br>

Ne estas dan&#285;ero; la Birkibejnoj jam estas supre en la strato.</p>

<p>URBANO<br>

<span class="staging">(venas)</span> Tro malfrue; &mdash; re&#285;o Skule fu&#285;is.</p>

<p>PLURAJ<br>

Kien? Kien?</p>

<p>LA VENINTO<br>

Enen en iu el la pre&#285;ejoj, mi opinias; ili estas plenaj de
V&aring;rbelgoj.</p>

<p>UNUA URBANO<br>

Ni ser&#265;u lin; grandan dankon kaj pagon re&#285;o H&aring;kon donos al tiu
viro, kiu mortigas Skule.</p>

<p>IU ALIA<br>

Jen la Birkibejnoj.</p>

<p>IU TRIA<br>

Re&#285;o H&aring;kon mem.</p>

<p>MULTAJ EN LA ARO<br>

<span class="staging">(krias)</span> Saluton al re&#285;o H&aring;kon H&aring;konsson!</p>

<p>H&Aring;KON<br>

<span class="staging">(envenas de dekstre sekvata de <b>Gregorius Jonsson, Dagfinn Bonde</b> kaj
multaj aliaj)</span> Jes, nun vi estas humilaj, vi Tronhejmanoj! Vi sufi&#265;e
longe kontra&#365;staris min.</p>

<p>UNUA URBANO<br>

<span class="staging">(surgenue)</span> Gracon, sinjoro; Skule B&aring;rdsson premis nin severe!</p>

<p>IU ALIA<br>

<span class="staging">(anka&#365; genuante)</span> Li devigis nin, alie ni neniam estus lin
sekvintaj.</p>

<p>LA UNUA<br>

Li prenis nian hava&#309;on, kaj devigis nin batali por sia maljusta
afero.</p>

<p>LA DUA<br>

A&#293;, alta sinjoro, li estis skur&#285;o por siaj amikoj kiel por siaj
malamikoj.</p>

<p>MULTAJ VO&#264;OJ<br>

Jes, jes, &mdash; Skule B&aring;rdsson estis skur&#285;o por la tuta lando.</p>

<p>DAGFINN BONDE<br>

Estus vera vorto, tiu.</p>

<p>H&Aring;KON<br>

Bone; kun vi urbanoj mi poste parolos; mi intencas puni severe, kion
vi krimis; sed unue estas io alia por pripensi. &#264;u iu scias kie
Skule B&aring;rdsson estas?</p>

<p>PLURAJ<br>

Ene en iu el la pre&#285;ejoj, sinjoro!</p>

<p>H&Aring;KON<br>

&#264;u vi tion certe scias?</p>

<p>LA URBANOJ<br>

Jes, tie estas &#265;iuj V&aring;rbelgoj.</p>

<p>H&Aring;KON<br>

<span class="staging">(malla&#365;te al <b>Dagfinn Bonde</b>)</span> Ni devas trovi lin; postenigu gardojn
anta&#365; &#265;iujn pre&#285;ejojn en la urbo.</p>

<p>DAGFINN BONDE<br>

Kaj kiam li trovi&#285;os, li estu senprokraste mortigata.</p>

<p>H&Aring;KON<br>

<span class="staging">(malla&#365;te)</span> Mortigata? Dagfinn, Dagfinn, kiel peza tio estas por
mi.</p>

<p>DAGFINN BONDE<br>

Sinjoro, Vi tion &#309;uris solene en Oslo.</p>

<p>H&Aring;KON<br>

Kaj &#265;iu homo en la lando postulos lian morton. <span class="staging">(turnas sin al
<b>Gregorius Jonsson</b>; nea&#365;deble por la aliuloj)</span> Iru; vi iam estis lia
amiko; ser&#265;u lin, kaj igu lin fu&#285;i el la lando.</p>

<p>GREGORIUS JONSSON<br>

<span class="staging">(&#285;oja)</span> Vi tion volas, sinjoro?</p>

<p>H&Aring;KON<br>

Pro mia pia, aminda edzino.</p>

<p>GREGORIUS JONSSON<br>

Sed se li <em>ne</em> fu&#285;os; se li ne volos a&#365; ne povos?</p>

<p>H&Aring;KON<br>

Je la nomo de Dio, tiam mi ne povos &#349;pari lin; tiam mia re&#285;a vorto
staru valida. Iru!</p>

<p>GREGORIUS JONSSON<br>

Mi iros kaj faros mian plej bonan. La &#265;ielo faru ke sukcesos.
<span class="staging">(eliras dekstre)</span></p>

<p>H&Aring;KON<br>

Vi, Dagfinn Bonde, iru kun fidelaj viroj al la re&#285;a &#349;ipo; vi
konduku la re&#285;inon kaj la infanon supren al la mona&#293;ejo
Elgisetro.</p>

<p>DAGFINN BONDE<br>

Sinjoro, &#265;u vi opinias, ke tie &#349;i estos sekura?</p>

<p>H&Aring;KON<br>

Nenie ajn &#349;i estos pli sekura. La V&aring;rbelgoj enfermis sin en la
pre&#285;ejojn, kaj &#349;i petegis; &#349;ia patrino estas en Elgisetro.</p>

<p>DAGFINN BONDE<br>

Jes, jes, mi scias.</p>

<p>H&Aring;KON<br>

Salutu la re&#285;inon kore de mi; kaj anka&#365; salutu sinjorinon Ragnhild.
Diru, ke tuj kiam la V&aring;rbelgoj subigis sin kaj ricevis gracon, &#265;iuj
sonoriloj en Nidaros sonoru, kiel signo, ke denove estas paco en la
lando. &mdash; Vi urbanoj morga&#365; staru respondece kaj ricevu vian punon,
&#265;iu ope la&#365; siaj faroj. <span class="staging">(eliras kun siaj viroj)</span></p>

<p>UNUA URBANO<br>

Veo al ni morga&#365;!</p>

<p>DUA URBANO<br>

Ni ekhavos grandan kalkulon.</p>

<p>UNUA URBANO<br>

Ni, kiuj tiom longe kontra&#365;staris al H&aring;kon, &mdash; kiuj kune salutis
Skule, kiam li prenis re&#285;an nomon.</p>

<p>DUA URBANO<br>

Kiuj donis al Skule kaj &#349;ipojn kaj armilaron, &mdash; kiuj a&#265;etis &#265;iujn
hava&#309;ojn, kiujn li rabis de la distriktestroj de H&aring;kon.</p>

<p>UNUA URBANO<br>

Jes, veo al ni morga&#365;!</p>

<p>IU URBANO<br>

<span class="staging">(rapide eniras de maldekstre)</span> Kie estas H&aring;kon? Kie estas la
re&#285;o?</p>

<p>UNUA URBANO<br>

Kion vi volas pri li?</p>

<p>LA ALVENINTO<br>

Doni al li grandan kaj gravan mesa&#285;on.</p>

<p>PLURAJ<br>

Kiun?</p>

<p>LA ALVENINTO<br>

Tion mi nur diras al la re&#285;o mem.</p>

<p>PLURAJ<br>

Jes, diru, diru!</p>

<p>LA ALVENINTO<br>

Skule B&aring;rdsson fu&#285;as supren al Elgisetro.</p>

<p>UNUA URBANO<br>

Neeblas! Li estas en unu el la pre&#285;ejoj.</p>

<p>LA ALVENINTO<br>

Ne, ne, li kaj la filo transiris la riveron en remilboato.</p>

<p>UNUA URBANO<br>

Ha, kaj ni povos savi nin el la kolero de H&aring;kon.</p>

<p>DUA URBANO<br>

Jes, ni informu lin, kie estas Skule.</p>

<p>UNUA URBANO<br>

Ne! Pli bone ol tio; ni nenion diros, sed mem iru supren al Elgisetro
kaj faligu Skule.</p>

<p>DUA URBANO<br>

Jes, jes, &mdash; ni faru!</p>

<p>TRIA URBANO<br>

Sed &#265;u ne multaj V&aring;rbelgoj sekvis trans la riveron?</p>

<p>LA ALVENINTO<br>

Ne, estis nur malmultaj viroj en la boato.</p>

<p>UNUA URBANO<br>

Ni armos nin plej eble bone. Ho, nun la urbanoj estas savitaj! Ne
diru al iu, kion ni intencas; ni estas sufi&#265;e multnombraj, &mdash; kaj
jen supren al Elgisetro!</p>

<p>&#264;IUJ<br>

<span class="staging">(malla&#365;te)</span> Jes, supren al Elgisetro! <span class="staging">(Ili eliras maldekstre rapide
sed singardeme.)</span></p>


<h4 class="scenrubriko">PICEA ARBARO EN LA DEKLIVOJ SUPRE DE NIDAROS</h4>


<p class="staging">(Estas lunlumo; sed la nokto estas tiel nebula, ke la fono nur
malklare videti&#285;as, kaj foje preska&#365; ne. Arbostumpoj kaj grandaj
&#349;tonoj ku&#349;as &#265;irka&#365;e. <b>Re&#285;o Skule, Peter, P&aring;l Flida, B&aring;rd
Bratte</b> kaj pluraj V&aring;rbelgoj venas tra la arbaro de maldekstre.)</p>

<p>PETER<br>

Venu jen, kaj ripozu vin, mia patro!</p>

<p>RE&#284;O SKULE<br>

Jes, lasu min ripozi, ripozi. <span class="staging">(falglitas malsupren &#265;e &#349;tono)</span></p>

<p>PETER<br>

Kiel estas al vi?</p>

<p>RE&#284;O SKULE<br>

Mi estas malsata! Malsana, malsana! Mi vidas la ombrojn de mortintaj
viroj.</p>

<p>PETER<br>

<span class="staging">(eksaltas)</span> Havigu helpon, &mdash; panon al la re&#285;o.</p>

<p>B&Aring;RD BRATTE<br>

Nun kiu ajn estas re&#285;o; &#265;ar estas pri la vivo. Ekstaru, Skule
B&aring;rdsson; se vi estas re&#285;o, do ne ku&#349;u tie regante la landon.</p>

<p>PETER<br>

Se vi mokas mian patron, mi mortigos vin!</p>

<p>B&Aring;RD BRATTE<br>

Mi morti&#285;os same kiel; min H&aring;kon neniam donos gracon; &#265;ar mi estis
lia distriktestro, kaj perfidis lin pro Skule. Ekpensu ion, kio povos
savi nin! Ne ekzistas tia senesperiga faro, kiun mi nun ne kura&#285;us
fari.</p>

<p>IU V&Aring;RBELGO<br>

Se ni nur povus &#349;telveni al la mona&#293;ejo &#265;e Holm.</p>

<p>P&Aring;L FLIDA<br>

Pli bone al Elgisetro.</p>

<p>B&Aring;RD BRATTE<br>

<span class="staging">(ekdiras subite)</span> Plej bone iri al la &#349;ipo de H&aring;kon, kaj rabi la
re&#285;an infanon.</p>

<p>P&Aring;L FLIDA<br>

&#264;u vi furiozas?</p>

<p>B&Aring;RD BRATTE<br>

Ne, ne, tio estas nia sola savo, kaj anka&#365; facile farebla. La
Birkibejnoj traser&#265;as &#265;iun domon, kaj staras garde anta&#365; la
pre&#285;ejoj; ili ne kredas, ke iuj el ni povis fu&#285;i, &#265;ar &#265;iuj pontoj
estis rompitaj. Ne eblas ke multnombra &#349;ipanaro estas sur la &#349;ipoj;
se ni havas la tronpretendanton en nia potenco, H&aring;kon devos doni al
ni pacon, a&#365; lia ido mortu kun ni. Kiu volas kunveni por savi la
vivon?</p>

<p>P&Aring;L FLIDA<br>

Ne mi, se &#285;i savi&#285;us tiamaniere.</p>

<p>PLURAJ<br>

Ne mi! Ne mi!</p>

<p>PETER<br>

Ha, sed se estus por savo de mia patro!</p>

<p>B&Aring;RD BRATTE<br>

Se vi volas kuniri, do venu. Nun mi iras al la Hladakabo; tie estas
la aro, kiun ni renkontis &#265;i tie sub la deklivo; estas la plej
sova&#285;aj kura&#285;uloj el &#265;iuj V&aring;rbelgoj; ili na&#285;is trans la riveron,
&#265;ar ili sciis, ke ili ne ricevus gracon en la pre&#285;ejoj. Tiuj uloj
certe kura&#285;os viziti la re&#285;an &#349;ipon, jes ili! Kiu el vi do
kuniros?</p>

<p>KELKIUJ<br>

Mi, Mi!</p>

<p>PETER<br>

Eble anka&#365; mi; sed unue mi devas scii mian patron sub sekura
tegmento.</p>

<p>B&Aring;RD BRATTE<br>

Anta&#365; ol tagi&#285;os ni iros supren la&#365; la rivero. Venu, jen estas
transa vojeto malsupren al Hlade. <span class="staging">(Li kaj kelkaj aliaj eliras
dekstre.)</span></p>

<p>PETER<br>

<span class="staging">(al <b>P&aring;l Flida</b>)</span> Ne parolu al mia patro pri io el tio &#265;i; li estas
anime malsana &#265;i-nokte; ni devas agi por li. Estas savo en la faro
de B&aring;rd Bratte; anta&#365; tagi&#285;o la re&#285;a infano estu inter niaj
manoj.</p>

<p>P&Aring;L FLIDA<br>

Por esti mortigata, mi pensas. &#264;u Vi ne vidas, ke tio estas peko &mdash;</p>

<p>PETER<br>

Ne povas esti peko; &#265;ar mia patro kondamnis &#285;in en Oslo. &#284;i ja
tamen devas esti forigata; &#285;i malhelpas mian patron; &mdash; mia patro
havas grandan re&#285;an penson por realigi; devas esti sensignife kiu
a&#365; kiom da homoj falos por <em>&#285;i</em>.</p>

<p>P&Aring;L FLIDA<br>

Malbeata estis por Vi la tago, kiam Vi scii&#285;is, ke Vi estas la filo
de re&#285;o Skule. <span class="staging">(a&#365;skultante)</span> T&#349;&#349;; &mdash; &#309;etu vin plate sur la
teron; venos homoj.</p>

<p class="staging">(&#264;iuj &#309;etas sin suben malanta&#365; &#349;tonojn kaj stumpegojn; trajno
parte de rajdantoj, parte de mar&#349;antoj videti&#285;as malklare tra la
nebulo inter la arboj; ili venas de la maldekstra flanko kaj eliras
dekstre.)</p>

<p>PETER<br>

Estas la re&#285;ino.</p>

<p>P&Aring;L FLIDA<br>

Jes, jes; &#349;i parolas kun Dagfinn Bonde. T&#349;&#349;!</p>

<p>PETER<br>

Ili iros al Elgisetro. La re&#285;ido kunestas!</p>

<p>P&Aring;L FLIDA<br>

Kaj la sinjorinoj de la re&#285;ino.</p>

<p>PETER<br>

Kun nur kvar viroj! Ekstaru, ekstaru, re&#285;o Skule, &mdash; nun via regno
estas savita!</p>

<p>RE&#284;O SKULE<br>

Mia regno? &#284;i estas malluma, &#285;i, &mdash; kiel tiu, kiun la an&#285;elo
starigis kontra&#365; Dio.</p>

<p class="staging">(<b>Aro de kanonikoj</b> venas de dekstre.)</p>

<p>KANONIKO<br>

Kiuj parolas tie? &#264;u estas la viroj de re&#285;o Skule?</p>

<p>P&Aring;L FLIDA<br>

Re&#285;o Skule mem.</p>

<p>KANONIKO<br>

<span class="staging">(al Skule)</span> Dio estu la&#365;data, ke ni renkontas Vin, kara sinjoro! Ni
informi&#285;is de iuj urbanoj, ke Vi iris la vojon supren, kaj ni estas
same malsekuraj en Nidaros, kiel Vi mem &mdash;</p>

<p>PETER<br>

Vi meritus la morton, Vi, kiuj ne permesis elporti la &#265;erkon de
Olaf.</p>

<p>KANONIKO<br>

La &#265;efepiskopo malpermesis tion; sed tamen ni volas servi al re&#285;o
Skule; ni ja &#265;iam tenis nin al li. Jen ni kunprenis kanonikmantelojn
por Vi kaj la viroj! Surmetu ilin, kaj Vi facile enlasi&#285;os en unu el
la mona&#293;ejoj, kaj povos peti gracon de H&aring;kon.</p>

<p>RE&#284;O SKULE<br>

Jes, surmetu al mi kanonikmantelon; mi kaj mia filo devas stari sur
sanktigita grundo. Mi volas al Elgisetro.</p>

<p>PETER<br>

<span class="staging">(malla&#365;te al <b>P&aring;l Flida</b>)</span> Zorgu ke mia patro sekure atingos &mdash;</p>

<p>P&Aring;L FLIDA<br>

&#264;u vi ne memoras, ke estas Birkibejnoj en Elgisetro?</p>

<p>PETER<br>

Nur kvar viroj; tiujn vi facile majstros, kaj interne de la
mona&#293;ejaj muroj ili ne kura&#285;as tu&#349;i vin. Mi ser&#265;os B&aring;rd
Bratte.</p>

<p>P&Aring;L FLIDA<br>

Pripensu!</p>

<p>PETER<br>

Ne estas sur la re&#285;a &#349;ipo, sed en Elgisetro, ke la senpaculoj savu
la regnon por mia patro! <span class="staging">(eliras rapide dekstre)</span></p>

<p>IU V&Aring;RBELGO<br>

<span class="staging">(flustrante al iu alia)</span> &#264;u vi iros al Elgisetro kun Skule?</p>

<p>IU ALIA<br>

T&#349;&#349;; ne; la Birkibejnoj ja estas tie.</p>

<p>LA UNUA<br>

Anka&#365; mi ne iros; sed nenion diru al la aliuloj.</p>

<p>LA KANONIKO<br>

Kaj nun anta&#365;en, du kaj du, &mdash; unu militisto kaj unu kanoniko &mdash;</p>

<p>ALIA KANONIKO<br>

<span class="staging">(sidanta sur arbostumpo malanta&#365; la ceteraj)</span> Mi prenas re&#285;on
Skule.</p>

<p>RE&#284;O SKULE<br>

&#264;u vi scias la vojon?</p>

<p>LA KANONIKO<br>

La vastan vojon.</p>

<p>LA UNUA KANONIKO<br>

Rapidu; ni disi&#285;u la&#365; diversaj vojetoj, kaj kolekti&#285;u anta&#365; la
mona&#293;eja pordego.</p>

<p class="staging">(Ili foriras inter la arboj dekstre; la nebulo maldensi&#285;as, kaj
la kometo montras sin ru&#285;e brila en la nebuleta aero.)</p>

<p>RE&#284;O SKULE<br>

Peter, mia filo &mdash;! <span class="staging">(ekpa&#349;as malanta&#365;en)</span> Ha, jen la ardanta glavo
sur la &#265;ielo!</p>

<p>LA KANONIKO<br>

<span class="staging">(sidanta malanta&#365; li sur la arbostumpo)</span> Kaj jen <em>mi</em>!</p>

<p>RE&#284;O SKULE<br>

Kiu estas vi?</p>

<p>LA KANONIKO<br>

Malnova konatulo.</p>

<p>RE&#284;O SKULE<br>

Pli pala viro mi neniam vidis.</p>

<p>LA KANONIKO<br>

Sed vi ne konas min.</p>

<p>RE&#284;O SKULE<br>

Estas vi, kiu volas akompani min al Elgisetro.</p>

<p>LA KANONIKO<br>

Estas mi, kiu volas akompani vin al la re&#285;a se&#285;o.</p>

<p>RE&#284;O SKULE<br>

&#264;u tion vi povas?</p>

<p>LA KANONIKO<br>

Mi povas, se vi mem volas.</p>

<p>RE&#284;O SKULE<br>

Kaj per kiu rimedo?</p>

<p>LA KANONIKO<br>

Per la rimedo, kiun mi <em>anta&#365;e</em> uzis; &mdash; mi volas konduki vin sur
altan monton, kaj montri al vi &#265;iujn glorojn de la tero.</p>

<p>RE&#284;O SKULE<br>

&#264;iujn glorojn de la tero mi anta&#365;e vidis en tentantaj revoj.</p>

<p>LA KANONIKO<br>

Estis mi, kiu donis al vi tiujn revojn.</p>

<p>RE&#284;O SKULE<br>

Kiu <em>estas</em> vi?</p>

<p>LA KANONIKO<br>

Sendito de la plej maljuna tronpretendanto en la mondo.</p>

<p>RE&#284;O SKULE<br>

De la plej maljuna tronpretendanto en la mondo?</p>

<p>LA KANONIKO<br>

De la unua jarlo, kiu ekstaris kontra&#365; la plej grandan regnon, kaj
kiu fondis regnon mem, kiu staros &#285;is la tago de la lasta ju&#285;o!</p>

<p>RE&#284;O SKULE<br>

<span class="staging">(kriante)</span> Episkopo Nikolas!</p>

<p>LA KANONIKO<br>

<span class="staging">(ekstaras)</span></p>
<div class="verse">
<div class="stanza">
  Vi min rekonas? &#284;usta memoro,<br>
  pro <em>vi</em> mi &#265;i tien revenis.<br>
  Sam&#349;ipe, samvente sub mia de&#309;oro<br>
  dum jaroj kaj tagoj ni velis.<br>
  Mi &#349;torman nokton en timo foriris;<br>
  ungeg&#8217; akcipitra animen meti&#285;is;<br>
  petegis mi mesojn kaj sonorigadon,<br>
  a&#265;etis mi pre&#285;ojn kaj mona&#293;an kantadon;<br>
  mi pagis por sep, kaj dek kvar legi&#285;is;<br>
  sed tamen mi ne tra la pord&rsquo; enlasi&#285;is.</div></div>

<p>RE&#284;O SKULE<br>

Kaj nun vi venas de tie malsupre &mdash;?</p>

<p>LA KANONIKO</p>
<div class="verse">
<div class="stanza">
  De malsupre mi venas, sed ne el hazardo;<br>
  de la regno, kiu &#265;iam malbele pentri&#285;as.<br>
  Ho, kredu, oni tie tute ne malboni&#285;as;<br>
  Ne gravas tiu fama brulanta ardo.</div></div>

<p>RE&#284;O SKULE<br>

Kaj mi a&#365;das ke vi lernis poetikon, vi maljuna Bagla estro!</p>

<p>LA KANONIKO</p>
<div class="verse">
<div class="stanza">
  Poetikon? Jes, kaj multegan latinon!<br>
  Anta&#365;e ne estis mi latina spertulo;<br>
  mi dubas &#265;u trovi&#285;as nun pli granda lertulo.<br>
  Por tie supreniri al &#349;tupo akceptinda,<br>
  jes, e&#265; por esti tie enen enlasinda,<br>
  neceso nepra estas lerni latinon.<br>
  Kiam sidas &#265;e la tablo nur eruditaj uloj,<br>
  progreso ja certas inter la spertuloj, &mdash;<br>
  duona cento sin papoj nomigis,<br>
  kardinaloj kvin cent, sep mil skaldoj registri&#285;is.</div></div>

<p>RE&#284;O SKULE<br>

Salutu vian majstron, kaj danku lin por bona amikeco. Diru al li,
ke li estas la sola re&#285;o, kiu sendas helpon al Skule la unua
el Norvegio!</p>

<p>LA KANONIKO</p>
<div class="verse">
<div class="stanza">
  A&#365;du, re&#285;o Skule, kial estis mi sendata.<br>
  Malsupre tie estas certa servistara rondo,<br>
  kaj &#265;iu havas sian distrikton en la mondo;<br>
  ricevis Norvegion <em>mi</em>, &#265;ar al mi ja konata.<br>
  H&aring;kon H&aring;konsson ne estas viro por ni,<br>
  ne &#349;atas ni lin, &#265;ar &#265;iam spitas nin li;<br>
  vidu, <em>vi</em> devas regi, kaj  <em>li</em> devas fali,<br>
  <em>vin</em> ni devas re&#285;o kun krono instali.</div></div>

<p>RE&#284;O SKULE<br>

Jes, donu al mi la kronon! Se <em>&#285;in</em> mi havas, mi regos tiel, ke mi
povos min ree ela&#265;eti.</p>

<p>LA KANONIKO</p>
<div class="verse">
<div class="stanza">
  Jes, poste ni povos kunparoli pri tio.<br>
  &#264;i-nokte ur&#285;as pri alia io.<br>
  En Elgisetro dormas la re&#285;a infano; &mdash;<br>
  se kaptos vi &#285;in, vi havos venkon en la mano,<br>
  kirli&#285;os kontra&#365;staro kiel flokoj en vetero,<br>
  jen vi estos re&#285;o, kaj gajni&#285;is la afero!</div></div>

<p>RE&#284;O SKULE<br>

&#264;u certe vi kredas, ke mi estos venkinto?</p>

<p>LA KANONIKO</p>
<div class="verse">
<div class="stanza">
  Sopiras la norvegoj pacon por la lando;<br>
  kun re&#285;o devas esti tronpretendanto,<br>
  ido, la regnon de la patro heredanta;<br>
  laci&#285;is la popol&rsquo; cent jarojn militanta.<br>
  Ekstaru, re&#285;o Skule, &#265;i-nokte okazi&#285;os;<br>
  nun a&#365; neniam la malamik&rsquo; fali&#285;os!<br>
  Vidu ke lumi&#285;as, tie fore en la nordo,<br>
  levi&#285;as la nebulo, vasti&#285;as hela klar&rsquo;, &mdash;<br>
  vici&#285;as nun &#349;ipo al &#349;ipa ar&rsquo;, &mdash;<br>
  kaj a&#365;du nun bruon de militista hordo!<br>
  &#264;ion vi ricevos per liga konkordo,<br>
  en sturmatak&rsquo; sur tero miloj batalantaj,<br>
  veloj sur la fjordo, miloj brilantaj!</div></div>

<p>RE&#284;O SKULE<br>

Kaj kia la konkordo?</p>

<p>LA KANONIKO</p>
<div class="verse">
<div class="stanza">
  Por meti vin plej alten sur la mondan &#349;tuparegon,<br>
  nur volas mi, ke sekvu vi la propran aspiregon;<br>
  kun urboj kaj kasteloj la land&rsquo; al vi doni&#285;os,<br>
  se via fil&rsquo; post vi norvega re&#285;&rsquo; fari&#285;os!</div></div>

<p>RE&#284;O SKULE<br>

<span class="staging">(suprenlevas la manon, kvaza&#365; al &#309;uro)</span> Mia filo estu &mdash;
<span class="staging">(subite haltas kaj ekkrias en teruro:)</span> La pre&#285;ejrabisto! &#264;iu potenco
al li! Ha! nun mi komprenas vin; &mdash; vi volas lian animan perdon! Foriru de mi!
Foriru de mi! <span class="staging">(stre&#265;as la brakojn al la &#265;ielo)</span> Ho kompatu min,
vi, al kiu mi nun vokas por helpo en mia plej akra mizero! <span class="staging">(falas surteren)</span></p>

<p>LA KANONIKO</p>
<div class="verse">
<div class="stanza">
  Damnite! Nun ja &#265;io lerte glati&#285;is;<br>
  mi pensis ke certe li fine kapti&#285;is,<br>
  sed la lumo faris elkoran &#349;akmovon,<br>
  al <em>mi</em> ne konatan, &mdash; mi perdis la povon.<br>
  Akceptite; ne ur&#285;as. Nova ambicio!<br>
  <i lang="la">Perpetuum mobile</i> en da&#365;ra funkcio;<br>
  potencon mi havas sur generacioj,<br>
  potencon sur uloj lum-negaciaj;<br>
  Norvegion mi estru la&#365; mia paradigmo,<br>
  kvankam trovas ili mian potencon enigmo!<br>
  <span class="staging">(pli anta&#365;e)</span><br>
  Sen mema vol&#8217; al laboro vagantaj<br>
  iras la norvegoj, sed kien ne sciantaj, &mdash;<br>
  sulki&#285;as la koroj, &#349;telglitas la sentoj,<br>
  kiel flirtadas saliketoj en la ventoj, &mdash;<br>
  samopinii nur pri <em>tio</em> ili povas,<br>
  ke &#265;iun grandecon renversi ili volas, &mdash;<br>
  blazonoj el &#265;ifonoj en &#265;iu valo<br>
  levi&#285;as honore por fu&#285;o kaj falo, &mdash;<br>
  la&#365;voke mi kondukas al la fina frakaso, &mdash;<br>
  mi, la Baglo, episkopo Nikolaso</div></div>

<p class="staging">(Li malaperas en la nebulo inter la arboj.)</p>

<p>RE&#284;O SKULE<br>

<span class="staging">(duone ekstaras post mallonga pa&#365;zo, kaj &#265;irka&#365;rigardas)</span> Kie li
estas, tiu nigrulo? <span class="staging">(eksaltas)</span> Vojgvidanto, vojgvidanto, kie vi
estas? For! &mdash; Same bone; nun mi mem scikonas la vojon, kaj al
Elgisetro kaj plu anta&#365;en. <span class="staging">(eliras dekstre)</span></p>


<h4 class="scenrubriko">LA MONA&#292;EJA KORTO EN ELGISETRO</h4>


<p class="staging">(Maldekstraflanke situas la kapelo kun enirejo de la korto; el la
fenestroj lumas. La&#365; la kontra&#365;a flanko de la korto stre&#265;as sin
kelkaj malaltaj konstrua&#309;oj; en la fono estas la muro de la
mona&#293;ejo kun forta pordego, kiu estas &#349;losita. Estas klara nokto
kun lunlumo. Tri estroj de la Birkibejnoj staras apud la pordo;
<b>Margrete, sinjorino Ragnhild</b> kaj <b>Dagfinn Bonde</b> venas el la
kapelo.)</p>

<p>SINJORINO RAGNHILD<br>

<span class="staging">(duone al si mem)</span> Re&#285;o Skule devis fu&#285;i en la pre&#285;ejon, vi diras!
Li, li, fu&#285;anta, petanta por paco &#265;e la altaro, &mdash; petanta por la
vivo eble &mdash; ho ne, tion li ne faris; sed Dio punos vin, kiuj
kura&#285;is lasi &#265;ion tiel evolui!</p>

<p>MARGRETE<br>

Mia bona kara patrino, regu vin; vi ne scias, kion vi diras; estas la
aflikto, kiu parolas.</p>

<p>SINJORINO RAGNHILD<br>

A&#365;skultu, vi Birkibejnoj! Estus H&aring;kon H&aring;konsson, kiu ku&#349;us &#265;e la
altaro petegante al re&#285;o Skule por vivo kaj paco!</p>

<p>BIRKIBEJNO<br>

Maldece estas por fidelaj viroj a&#365;di tiajn vortojn.</p>

<p>MARGRETE<br>

Klinu kapojn anta&#365; la aflikto de edzino!</p>

<p>SINJORINO RAGNHILD<br>

Re&#285;o Skule kondamnita! Gardu vin, gardu vin &#265;iuj, kiam li revenos
al la potenco!</p>

<p>DAGFINN BONDE<br>

&#284;in li neniam plu atingos, sinjorino Ragnhild.</p>

<p>MARGRETE<br>

Silentu, silentu!</p>

<p>SINJORINO RAGNHILD<br>

&#264;u vi opinias, ke H&aring;kon H&aring;konsson kura&#285;os plenumi la ju&#285;on, se li
kaptos la re&#285;on?</p>

<p>DAGFINN BONDE<br>

Re&#285;o H&aring;kon scias mem se re&#285;a &#309;uro estas rompebla.</p>

<p>SINJORINO RAGNHILD<br>

<span class="staging">(al <b>Margrete</b>)</span> Kaj tian sangver&#349;anton vi sekvis en fido kaj amo!
&#264;u <em>vi</em> estas la infano de via patro! Ke la puno frapu &mdash;! Foriru
de mi, foriru de mi!</p>

<p>MARGRETE<br>

Beata estu via bu&#349;o, kvankam vi nun malbenas min.</p>

<p>SINJORINO RAGNHILD<br>

Mi devas iri al Nidaros, en la pre&#285;ejon por trovi re&#285;on Skule. Li
forsendis min, kiam li sidis en la feli&#265;o; tiam li ja ne bezonis
min; &mdash; nun li ne koleri&#285;os, &#265;ar mi venos. Malfermu la pordon por
mi, lasu min iri al Nidaros!</p>

<p>MARGRETE<br>

Mia patrino, pro la kompato de Dio &mdash;</p>

<p class="staging">(Frapi&#285;as forte sur la mona&#293;eja pordo.)</p>

<p>DAGFINN BONDE<br>

Kiu frapas?</p>

<p>RE&#284;O SKULE<br>

<span class="staging">(ekstere)</span> Re&#285;o.</p>

<p>DAGFINN BONDE<br>

Skule B&aring;rdsson!</p>

<p>SINJORINO RAGNHILD<br>

Re&#285;o Skule!</p>

<p>MARGRETE<br>

Mia patro!</p>

<p>RE&#284;O SKULE<br>

Malfermu, malfermu!</p>

<p>DAGFINN BONDE<br>

Ne malfermi&#285;os por senpaculoj.</p>

<p>RE&#284;O SKULE<br>

Estas re&#285;o, kiu frapas, mi diras; re&#285;o, kiu ne havas tegmenton
super la kapo; re&#285;o, kiu bezonas sanktan grundon, por esti sekura
pri sia vivo.</p>

<p>MARGRETE<br>

Dagfinn, Dagfinn, estas mia patro!</p>

<p>DAGFINN BONDE<br>

<span class="staging">(iras al la pordo kaj malfermas luketon)</span> &#264;u vi venas kun multaj
viroj al la mona&#293;ejo?</p>

<p>RE&#284;O SKULE<br>

Kun &#265;iuj, kiuj estis fidelaj en la mizero.</p>

<p>DAGFINN BONDE<br>

Kiom estas <em>ili</em>?</p>

<p>RE&#284;O SKULE<br>

Malpli ol unu.</p>

<p>MARGRETE<br>

Li estas sola, Dagfinn!</p>

<p>SINJORINO RAGNHILD<br>

La kolero de la &#265;ielo frapu vin, se vi neas al li sanktan
grundon!</p>

<p>DAGFINN BONDE<br>

En la nomo de Dio do!</p>

<p class="staging">(Malfermas; La Birkibejnoj altestime malkovras siajn kapojn;
<b>re&#285;o Skule</b> venas en la mona&#293;ejan korton.)</p>

<p>MARGRETE<br>

<span class="staging">(lin &#265;irka&#365;brakante)</span> Mia patro! Mia benita malfeli&#265;a patro!</p>

<p>SINJORINO RAGNHILD<br>

<span class="staging">(starigas sin sova&#285;e inter li kaj la Birkibejnoj.)</span> Vi hipokritas
respekton por li, vi volas perfidi lin, kiel Judas. Ne kura&#285;u
proksimi al li! Vi ne tu&#349;u lin, tiom longe kiom mi estas en
vivo!</p>

<p>DAGFINN BONDE<br>

&#264;i tie li estas sekura, &#265;ar li estas sur sankta grundo.</p>

<p>MARGRETE<br>

Kaj e&#265; ne unu el &#265;iuj viaj viroj kura&#285;is akompani vin
&#265;i-nokte!</p>

<p>RE&#284;O SKULE<br>

Kaj kanonikoj kaj hirdanoj akompanis min survoje; sed ili &#349;teliris
for de mi unu post unu, &#265;ar ili sciis, ke estas birkibejnoj en
Elgisetro. P&aring;l Flida estas tiu, kiu forlasis min kiel la lasta; li
akompanis min al la mona&#293;eja pordo; tie li donis al mi la lastan
manpremon, kaj dankis pro la tempo, kiam trovi&#285;is V&aring;rbelgoj en
Norvegio.</p>

<p>DAGFINN BONDE<br>

<span class="staging">(al la Birkibejnoj)</span> Eniru vi estroj, kaj staru garde &#265;e la re&#285;ido;
mi devas iri al Nidaros, kaj raporti al la re&#285;o, ke Skule B&aring;rdsson
estas en Elgisetro; en tia granda afero li devas mem agi.</p>

<p>MARGRETE<br>

Ho, Dagfinn, Dagfinn, &#265;u tion vi volas!</p>

<p>DAGFINN BONDE<br>

Malbone mi alie servus re&#285;on kaj landon. <span class="staging">(al la viroj)</span> &#348;losu la
pordon post mi, atentu pri la infano, kaj ne malfermu por iu ajn
anta&#365; ol la re&#285;o venos. <span class="staging">(malla&#365;te al <b>Skule</b>)</span> Adia&#365;, Skule
B&aring;rdsson, &mdash; kaj Dio donu al vi beatan finon.</p>

<p class="staging">(Eliras tra la pordo; la Birkibejnoj fermas post li, kaj iras en
la kapelon)</p>

<p>SINJORINO RAGNHILD<br>

Jes, lasu H&aring;kon veni; mi ne malkaptas vin; mi tenas vin tiel preme
kaj kare inter miaj brakoj, kiel mi neniam anta&#365;e tenis vin.</p>

<p>MARGRETE<br>

Ho, kiel pala vi estas &mdash; kaj maljuni&#285;inta; vi frostas.</p>

<p>RE&#284;O SKULE<br>

Mi ne frostas, &mdash; sed mi estas laca, laca.</p>

<p>MARGRETE<br>

Do envenu, kaj ripozu &mdash;</p>

<p>RE&#284;O SKULE<br>

Jes, jes; certe do balda&#365; estos la tempo ripozi.</p>

<p>SIGRID<br>

<span class="staging">(el la kapelo)</span> Fine vi venis, frato!</p>

<p>RE&#284;O SKULE<br>

Sigrid! &#264;u vi &#265;i tie?</p>

<p>SIGRID<br>

Mi ja promesis, ke ni renkonti&#285;us, kiam vi bezonus min en via plej
alta mizero.</p>

<p>RE&#284;O SKULE<br>

Kie estas via infano, Margrete?</p>

<p>MARGRETE<br>

&#284;i dormas en la sakristio.</p>

<p>RE&#284;O SKULE<br>

Do la parencaro estas kolektita en Elgisetro &#265;i-nokte.</p>

<p>SIGRID<br>

Jes, kolektita post longaj erarvojaj tempoj.</p>

<p>RE&#284;O SKULE<br>

<em>Nun</em> nur mankas al ni H&aring;kon H&aring;konsson.</p>

<p>MARGRETE kaj SINJORINO RAGNHILD<br>

<span class="staging">(kro&#265;as sin firme al li kun dolora ekkrio)</span> Mia patro! &mdash; Mia
edzo!</p>

<p>RE&#284;O SKULE<br>

<span class="staging">(rigardas ilin en emocio)</span> &#264;u vi amis min tiel alte, vi du? Mi
ser&#265;is la feli&#265;on fore en la fremdejo, kaj ne atentis, ke mi havas
hejmon, kie mi povus trovi &#285;in. Mi &#265;asis amon tra peko kaj kulpo,
kaj neniam sciis, ke mi posedis &#285;in la&#365; la le&#285;o de Dio kaj la
homoj. &mdash; Kaj vi, Ragnhild, mia edzino, vi, kontra&#365; kiu mi tiom
multe pekis, vi metas vin varme kaj mole al mi en la momento de
mizero, vi kapablas tremi kaj timi por la vivo de tiu viro, kiu
neniam &#309;etis sunbrilon sur vian vojon.</p>

<p>SINJORINO RAGNHILD<br>

Vi pekus! Ho, Skule, ne parolu tiel; ne kredu, ke mi iam kura&#285;us
ripro&#265;i vin! Mi &#265;iam estis tro simpla por vi, mia alta edzo; ne
povas ku&#349;i kulpo sur iu faro de vi.</p>

<p>RE&#284;O SKULE<br>

&#264;u vi tiel certe fidis min, Ragnhild?</p>

<p>SINJORINO RAGNHILD<br>

De la unua tago, kiam mi vidis vin.</p>

<p>RE&#284;O SKULE<br>

<span class="staging">(vigle)</span> Kiam H&aring;kon venos, mi volas peti gracon! Vi mildaj, karaj
virinoj, &mdash; ho, tamen estas bele vivi!</p>

<p>SIGRID<br>

<span class="staging">(kun esprimo de timego)</span> Skule, mia frato! Veo al vi se vi
erarvoji&#285;os &#265;i-nokte! <span class="staging">(Bruo ekstere; tuj poste iuj frapas la
pordon.)</span></p>

<p>MARGRETE<br>

A&#365;du, a&#365;du! Kiuj estas tiuj, kiuj alsturmas!</p>

<p>SINJORINO RAGNHILD<br>

Kiu frapas la pordon?</p>

<p>VO&#264;OJ<br>

<span class="staging">(ekstere)</span> La urbanoj el Nidaros! Malfermu! Ni scias, ke Skule
B&aring;rdsson estas tie interne!</p>

<p>RE&#284;O SKULE<br>

Jes, li estas &#265;i tie interne; &mdash; kion vi volas al li?</p>

<p>BRUANTAJ VO&#264;OJ<br>

<span class="staging">(ekstere)</span> Elvenu, elvenu! Vi mortu, vi diabla viro!</p>

<p>MARGRETE<br>

Kaj per tio vi urbanoj kura&#285;as minaci?</p>

<p>UNU SOLA<br>

Re&#285;o H&aring;kon kondamnis lin en Oslo.</p>

<p>IU ALIA<br>

Mortigi lin estas la devo de kiu ajn!</p>

<p>MARGRETE<br>

Mi estas la re&#285;ino; mi ordonas al vi foriri de &#265;i tie!</p>

<p>VO&#264;O<br>

Estas la filino de Skule B&aring;rdsson kaj ne la re&#285;ino, kiu tiel
parolas.</p>

<p>IU ALIA<br>

Vi ne havas potencon super vivo kaj morto; la re&#285;o kondamnis
lin!</p>

<p>SINJORINO RAGNHILD<br>

Eniru en la pre&#285;ejon, Skule. Pro la kompatema Dio, ne lasu la
sangver&#349;ulojn proksimi al vi!</p>

<p>RE&#284;O SKULE<br>

Jes, en la pre&#285;ejon; por tiuj ekstere mi ne volas fali. Mia edzino,
mia filino; estas kvaza&#365; mi trovis pacon kaj lumon; ho, mi ne devas
perdi tion tiel rapide! <span class="staging">(volas rapidi en la kapelon)</span></p>

<p>PETER<br>

<span class="staging">(ekstere dekstre)</span> Mia patro, mia re&#285;o! <em>Nun</em> vi balda&#365; havos la
venkon!</p>

<p>RE&#284;O SKULE<br>

<span class="staging">(kun krio)</span> <em>Li!</em> Li! <span class="staging">(falglitas sur la pre&#285;ejan &#349;tuparon)</span></p>

<p>URBANO<br>

<span class="staging">(ekstere)</span> Vidu, vidu! la pre&#285;ejrabisto grimpas trans la mona&#293;ejan
tegmenton!</p>

<p>ALIULOJ<br>

&#308;etu al li &#349;tonojn! &#308;etu al li &#349;tonojn!</p>

<p>PETER<br>

<span class="staging">(aperas sur tegmento dekstre, kaj saltas malsupren en la korton)</span>
Bonvenon, mia patro!</p>

<p>RE&#284;O SKULE<br>

<span class="staging">(rigardas lin en teruro)</span> Vin &mdash; vin mi forgesis &mdash;! De kie vi
venas?</p>

<p>PETER<br>

<span class="staging">(sova&#285;e)</span> Kie estas la re&#285;ido?</p>

<p>MARGRETE<br>

La re&#285;ido?</p>

<p>RE&#284;O SKULE<br>

<span class="staging">(eksaltas)</span> De kie vi venas, mi demandas?</p>

<p>PETER<br>

De la Hladakabo; mi avertis al B&aring;rd Bratte kaj la V&aring;rbelgoj, ke la
re&#285;ido estas en Elgisetro &#265;i-nokte.</p>

<p>MARGRETE<br>

Dio!</p>

<p>RE&#284;O SKULE<br>

Tion vi faris! kaj nun?</p>

<p>PETER<br>

Li kolektas la aron denove, kaj ili iros supren al la mona&#293;ejo. &mdash;
Kie estas la re&#285;ido, virino?</p>

<p>MARGRETE<br>

<span class="staging">(kiu ekstaris anta&#365; la pre&#285;eja pordo)</span> &#284;i ku&#349;as en la
sakristio!</p>

<p>PETER<br>

Same bone se &#285;i ku&#349;us sur la altaro! Mi elportis la sanktejon de
Olaf, &mdash; mi anka&#365; ne timas ser&#265;i la re&#285;idon!</p>

<p>SINJORINO RAGNHILD<br>

<span class="staging">(krias al <b>Skule</b>)</span> Li estas tiu, kiun vi amis tiel alte!</p>

<p>MARGRETE<br>

Patro, patro! Kiel povis vi forgesi nin &#265;iujn pro li!</p>

<p>RE&#284;O SKULE<br>

Li estis pura, kiel &#349;afido de Dio, kiam la pentanta virino donis lin
al mi; &mdash; estas la fido en mi, kiu faris lin <em>tiu</em>, kiu li nun
estas.</p>

<p>PETER<br>

<span class="staging">(sen lin a&#365;skultante)</span> La infano devas esti elportata! Mortigu &#285;in,
mortigu &#285;in inter la brakoj de la re&#285;ino, &mdash; tiuj estis la vortoj
de re&#285;o Skule en Oslo!</p>

<p>MARGRETE<br>

Peko, peko!</p>

<p>PETER<br>

Sanktulo povus sekure tion fari, kiam mia patro tion diris! Mia patro
estas la re&#285;o! &#265;ar li posedas la grandan re&#285;an penson!</p>

<p>LA URBANOJ<br>

<span class="staging">(frapas al la pordo)</span> Malfermu! Elvenu, vi kaj la pre&#285;ejrabisto; alie
ni ekbruligos la mona&#293;ejon!</p>

<p>RE&#284;O SKULE<br>

<span class="staging">(kvaza&#365; kaptita de forta decido)</span> La granda, re&#285;a penso! Jes <em>&#285;i</em>
estas, kiu venenigis vian junan karan animon! Pura kaj senkulpa mi
devus redoni vin. Estas la fido al mi, kiu pelas vin tiel sova&#285;e de
peko al peko, de morta kulpo al morta kulpo! Ho, sed ankora&#365; mi
povas savi vin; mi povas savi nin &#265;iujn <span class="staging">(krias al la fono)</span> Atendu,
atendu, vi urbanoj tie ekstere; mi venos!</p>

<p>MARGRETE<br>

<span class="staging">(en teruro kaptas lian manon)</span> Mia patro, kion vi volas?</p>

<p>SINJORINO RAGNHILD<br>

<span class="staging">(kro&#265;as sin al li kun krio)</span> Skule!</p>

<p>SIGRID<br>

<span class="staging">(fortiras ilin de li, kaj krias en sova&#285;a, brila &#285;ojo:)</span> Lasu lin,
lasu lin, vi virinoj; &mdash; kreskas flugiloj &#265;e lia penso nun!</p>

<p>RE&#284;O SKULE<br>

<span class="staging">(firme kaj forte al <b>Peter</b>)</span> Vi vidis en mi la &#265;iele elektitan, &mdash;
<em>tiun</em> kiu realigus la grandan re&#285;an faron en la lando. Rigardu min
pli proksime, vi erarvoji&#285;into! La re&#285;aj &#265;ifonoj, per kiuj mi
beligis min, ili estis pruntitaj kaj &#349;telitaj, &mdash; nun mi demetas
ilin unu post unu.</p>

<p>PETER<br>

<span class="staging">(en timo)</span> Mia alta, glora patro, ne parolu tiel!</p>

<p>RE&#284;O SKULE<br>

La re&#285;a penso estas tiu de H&aring;kon, ne la mia; sole li ricevis la
potencon de la Sinjoro, kiu povos fari &#285;in vero. Vi fidis mensogon;
turnu vin for de mi, kaj savu vian animon.</p>

<p>PETER<br>

<span class="staging">(kun rompita vo&#265;o)</span> La re&#285;a penso estas tiu de H&aring;kon!</p>

<p>RE&#284;O SKULE<br>

Mi volis esti la plej alta en la lando. Dio, Dio; vidu, mi humiligas
min anta&#365; vi, kaj staras kiel la plej simpla el &#265;iuj.</p>

<p>PETER<br>

Forprenu min de la tero, Sinjoro! Punu min pro mia tuta kulpo; sed
prenu min for de la tero; &#265;ar &#265;i tie mi nun estas senpaca!
<span class="staging">(glitfalas sur la pre&#285;ejan &#349;tuparon)</span></p>

<p>RE&#284;O SKULE<br>

Mi havis amikon, kiu sangis por mi en Oslo. Li diris: Viro povas fali
por la vivotasko de aliulo; sed se li da&#365;rigu vivi, li devas vivi
por sia propra. &mdash; Mi ne havas vivotaskon por kiu vivi; mi anka&#365; ne
povas vivi por tiu de H&aring;kon, &mdash; sed mi povas fali por &#285;i.</p>

<p>MARGRETE<br>

Ne, ne, vi neniam faru!</p>

<p>RE&#284;O SKULE<br>

<span class="staging">(prenas &#349;ian manon, kaj rigardas &#349;in milde)</span> &#264;u vi amas vian edzon,
Margrete?</p>

<p>MARGRETE<br>

Pli alte ol &#265;io en la mondo.</p>

<p>RE&#284;O SKULE<br>

Vi povis elteni, ke li eldiris super mi la kondamnon al morto; sed
&#265;u vi anka&#365; povus elteni tion, ke li plenumu &#285;in?</p>

<p>MARGRETE<br>

Sinjoro de la &#265;ielo, donu al mi forton!</p>

<p>RE&#284;O SKULE<br>

&#264;u vi povus, Margrete?</p>

<p>MARGRETE<br>

<span class="staging">(malla&#365;te en teruro)</span> Ne, ne, &mdash; ni devus disi&#285;i, &mdash; mi ne plu
kura&#285;us vidi lin!</p>

<p>RE&#284;O SKULE<br>

Vi estingus la plej belan lumon el <em>lia</em> vivo kaj el la via; &mdash; estu
trankvila, Margrete, &mdash; vi ne bezonos tion.</p>

<p>SINJORINO RAGNHILD<br>

Forvelu el la lando, Skule; mi akompanos vin kien ajn kaj kiom foren
vi volas.</p>

<p>RE&#284;O SKULE<br>

<span class="staging">(kapskuante)</span> Kun mokanta ombro inter ni? &mdash; &#264;i-nokte mi la unuan
fojon trovis vin; ne devas esti ombro inter mi kaj vi, mia silenta,
fidela edzino; &mdash; tial anka&#365; ne devas esti kuna vivo inter ni du sur
la tero.</p>

<p>SIGRID<br>

Mia re&#285;a frato! Mi vidas, ke vi ne bezonas min; mi vidas, ke vi
scias, kiun vojon vi iru.</p>

<p>RE&#284;O SKULE<br>

Estas viroj, kiuj krei&#285;is por vivi, kaj viroj, kiuj krei&#285;is por
morti. Mia volo &#265;iam volis tien, kien la fingro de Dio ne montris;
tial mi neniam vidis la vojon klare anta&#365; nun. Mian silentan hejman
vivon mi perfidis, &#285;in mi ne povas regajni; kion mi pekis kontra&#365;
H&aring;kon, mi povos pagi liberigante lin de re&#285;a devo, kiu disigus lin
de la plej kara, kion li posedas. La urbanoj staras ekstere; mi ne
volas atendi re&#285;on H&aring;kon! La V&aring;rbelgoj estas proksimaj; tiom longe
kiom mi estos en vivo, ili ne formetos sian intencon; se ili trovos
min &#265;i tie, mi ne povos savi vian infanon, Margrete. &mdash; Vidu, vidu,
supren! Vidu kiel &#285;i pali&#285;as kaj malaperas, la ardanta glavo, kiu
estis tirita super mi! Jes, jes, &mdash; Dio parolis, kaj mi komprenis
lin, kaj lia kolero silenti&#285;is. Ne estas en la sanktejo de
Elgisetro, kie mi &#309;etos min teren por peti gracon de tera re&#285;o; &mdash;
mi devas eniri en la altan pre&#285;ejon kun la stela volbo supere, kaj
estas al la re&#285;o de la re&#285;oj, ke mi petu gracon kaj savon por mia
vivotasko.</p>

<p>SIGRID<br>

Ne kontra&#365;staru lin! Ne kontra&#365;staru al la voko de Dio! Tagi&#285;as;
tagi&#285;as en Norvegio, kaj tagi&#285;as en lia maltrankvila animo! &#264;u ni
terurigitaj virinoj ne staris sufi&#265;e longe en ka&#349;&#265;ambroj,
terurfrapitaj kaj nin ka&#349;antaj en la plej mallumaj anguloj,
a&#365;skultante al la teruro, kiu fari&#285;is ekstere, a&#365;skultante al la
sangotrajno, kiu trairis la landon de unu fino al la alia? &#264;u ni ne
ku&#349;is palaj kaj &#349;toni&#285;intaj en la pre&#285;ejoj, kaj ne kura&#285;is
elrigardi, kiel la dis&#265;iploj de Kristo en Jerusalemo la grandan
Sanktan Vendredon, kiam la procesio iris al Golgato! Uzu viajn
flugilojn, kaj veo al tiuj, kiuj volas ligi vin nun!</p>

<p>SINJORINO RAGNHILD<br>

Iru en paco, mia edzo! Iru tien, kie neniu mokanta ombro staros inter
ni, kiam ni denove renkonti&#285;os. <span class="staging">(rapidas en la kapelon)</span></p>

<p>MARGRETE<br>

Mia patro, adia&#365;, adia&#365;, &mdash; milfoje adia&#365;! <span class="staging">(sekvas <b>sinjorinon
Ragnhild</b>)</span></p>

<p>SIGRID<br>

<span class="staging">(malfermas la pre&#285;ejan pordegon, kaj vokas enen:)</span> Ekstaru, ekstaru
&#265;iuj virinoj! Kunvenu en pre&#285;o; sendu mesa&#285;on supren kun kanto al
la Sinjoro, kaj informu lin, ke nun venas Skule B&aring;rdsson pentante
hejmen de sia neobeema vago sur la tero!</p>

<p>RE&#284;O SKULE<br>

Sigrid, mia fidela fratino, salutu re&#285;on H&aring;kon de mi; diru al li, ke
e&#265; en mia lasta momento mi ne scias, &#265;u li estas la re&#285;e naskita,
sed ke mi neskueble scias: <em>Li</em> estas tiu, kiun Dio elektis.</p>

<p>SIGRID<br>

Mi donos al li vian saluton.</p>

<p>RE&#284;O SKULE<br>

Kaj ankora&#365; unu saluton vi devas sendi. Sidas pentanta virino norde
en H&aring;logalando; diru al &#349;i, ke &#349;ia filo iris anta&#365;e; li sekvis
min, kiam estis la plej granda dan&#285;ero por lia animo.</p>

<p>SIGRID<br>

Mi faros.</p>

<p>RE&#284;O SKULE<br>

Diru al &#349;i, ke ne estis per la koro, ke li pekis; &#349;i certe
renkontos lin denove pura kaj senkulpa.</p>

<p>SIGRID<br>

Mi faros, &mdash; <span class="staging">(montrante al la fono)</span> A&#365;du, ili rompas la
&#349;losilon!</p>

<p>RE&#284;O SKULE<br>

<span class="staging">(montras al la kapelo)</span> A&#365;du, tie ili kantas la&#365;te al Dio por savo
kaj paco!</p>

<p>SIGRID<br>

A&#365;du, a&#365;du! &#264;iuj sonoriloj en Nidaros sonorigas &mdash;!</p>

<p>RE&#284;O SKULE<br>

<span class="staging">(ridetas mal&#285;oje)</span> Ili sonorigas re&#285;on al la tombo.</p>

<p>SIGRID<br>

Ne, ili nun sonorigas vian &#285;ustan kronadon! Adia&#365;, mia frato; lasu
la purpuran mantelon de la sango flui vaste sur viaj &#349;ultroj; &#265;iu
peko kovri&#285;u sub <em>&#285;i</em>! Eniru, eniru en la grandan pre&#285;ejon, kaj
prenu la kronon de la vivo! <span class="staging">(rapidas en la kapelon)</span></p>

<p class="staging">(Kantado kaj sonorigado da&#365;ras dum la sekvo.)</p>

<p>VO&#264;OJ<br>

<span class="staging">(ekstere de la pordo)</span> <em>Nun</em> la &#349;losilo estas for! Ne devigu nin
rompi la pre&#285;ejan pacon!</p>

<p>RE&#284;O SKULE<br>

Mi venos.</p>

<p>LA URBANOJ<br>

Kaj anka&#365; la pre&#285;ejrabisto elvenu!</p>

<p>RE&#284;O SKULE<br>

Anka&#365; la pre&#285;ejrabisto venos, jes! <span class="staging">(iras al <b>Peter</b>)</span> Mia filo, &#265;u
vi estas preta?</p>

<p>PETER<br>

Jes, mia patro, mi estas preta.</p>

<p>RE&#284;O SKULE<br>

<span class="staging">(rigardas supren)</span> Dio, mi estas malri&#265;a viro, mi havas nur mian
vivon por doni; sed prenu &#285;in, kaj savu la grandan re&#285;an penson de
H&aring;kon. Jen nun, donu al mi vian manon.</p>

<p>PETER<br>

Jen mia mano, patro.</p>

<p>RE&#284;O SKULE<br>

Kaj ne timu por tio, kio nun venos.</p>

<p>PETER<br>

Ne, patro, mi ne timas, kiam mi iras kune kun vi.</p>

<p>RE&#284;O SKULE<br>

Pli sekuran vojon ni du neniam iris kune. <span class="staging">(Li malfermas la pordon; la
urbanoj staras amase ekstere kun levitaj armiloj.)</span> Jen ni estas; ni
venas libervole; sed ne haku lian viza&#285;on.</p>

<p class="staging">(Ili iras eksteren, manon en mano; la pordego alglitas.)</p>

<p>VO&#264;O<br>

Ne celumu, ne &#349;paru; &mdash; haku ilin kie ajn!</p>

<p>VO&#264;O de RE&#284;O SKULE<br>

Malhonore estas agi tiel al estroj!</p>

<p class="staging">(Mallonga armilbruo; poste pezaj faloj; momenton &#265;io fari&#285;as silenta.)</p>

<p>VO&#264;O<br>

Ili estas mortaj, amba&#365;! <span class="staging">(La re&#285;a korno a&#365;di&#285;as.)</span></p>

<p>ALIA VO&#264;O<br>

Jen venas re&#285;o H&aring;kon kun sia hirdo!</p>

<p>LA AMASO<br>

Saluton, H&aring;kon H&aring;konsson; nun vi ne plu havas malamikojn!</p>

<p>GREGORIUS JONSSON<br>

<span class="staging">(haltas &#265;e la mortintoj)</span> Mi tamen venis tro malfrue! <span class="staging">(iras en la
mona&#293;ejan korton)</span></p>

<p>DAGFINN BONDE<br>

Malfeli&#265;e por Norvegio, se Vi estus pli frue veninta! <span class="staging">(elkrias)</span> Enen
&#265;i tie, re&#285;o H&aring;kon!</p>

<p>H&Aring;KON<br>

<span class="staging">(hezitante)</span> La korpo &#285;ene baras la vojon!</p>

<p>DAGFINN BONDE<br>

Se H&aring;kon H&aring;konsson volas anta&#365;en, li devas iri trans la korpon de
Skule B&aring;rdsson!</p>

<p>H&Aring;KON<br>

En la nomo de Dio do! <span class="staging">(tretas trans la korpon, kaj envenas)</span></p>

<p>DAGFINN BONDE<br>

Fine Vi povos iri al la re&#285;a tasko kun liberaj manoj. Tie interne Vi
havas tiujn, kiujn vi amas; en Nidaros la paco estas sonorigata en la
landon, kaj tie <em>li</em> ku&#349;as, kiu estis al Vi la plej kontra&#365;a el
&#265;iuj.</p>

<p>H&Aring;KON<br>

&#264;iuj ju&#285;is lin mal&#285;uste; estis enigmo pri li.</p>

<p>DAGFINN BONDE<br>

Enigmo?</p>

<p>H&Aring;KON<br>

<span class="staging">(kaptas lian brakon, kaj diras malrapide:)</span> Skule B&aring;rdsson estis de
Dio elpelito sur la tero; tio estis la enigmo pri li.</p>

<p class="staging">(La kantado de la virinoj sonas pli la&#365;te el la kapelo; &#265;iuj
sonoriloj da&#365;re sonoras en Nidaros.)</p>

<p class="aktfino">Kurteno</p>

</div>








<pre>





End of the Project Gutenberg EBook of La Tronpretendantoj, by Henrik Ibsen

*** END OF THIS PROJECT GUTENBERG EBOOK LA TRONPRETENDANTOJ ***

***** This file should be named 26480-h.htm or 26480-h.zip *****
This and all associated files of various formats will be found in:
        https://www.gutenberg.org/2/6/4/8/26480/



Updated editions will replace the previous one--the old editions
will be renamed.

Creating the works from public domain print editions means that no
one owns a United States copyright in these works, so the Foundation
(and you!) can copy and distribute it in the United States without
permission and without paying copyright royalties.  Special rules,
set forth in the General Terms of Use part of this license, apply to
copying and distributing Project Gutenberg-tm electronic works to
protect the PROJECT GUTENBERG-tm concept and trademark.  Project
Gutenberg is a registered trademark, and may not be used if you
charge for the eBooks, unless you receive specific permission.  If you
do not charge anything for copies of this eBook, complying with the
rules is very easy.  You may use this eBook for nearly any purpose
such as creation of derivative works, reports, performances and
research.  They may be modified and printed and given away--you may do
practically ANYTHING with public domain eBooks.  Redistribution is
subject to the trademark license, especially commercial
redistribution.



*** START: FULL LICENSE ***

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full Project
Gutenberg-tm License (available with this file or online at
https://gutenberg.org/license).


Section 1.  General Terms of Use and Redistributing Project Gutenberg-tm
electronic works

1.A.  By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement.  If you do not agree to abide by all
the terms of this agreement, you must cease using and return or destroy
all copies of Project Gutenberg-tm electronic works in your possession.
If you paid a fee for obtaining a copy of or access to a Project
Gutenberg-tm electronic work and you do not agree to be bound by the
terms of this agreement, you may obtain a refund from the person or
entity to whom you paid the fee as set forth in paragraph 1.E.8.

1.B.  "Project Gutenberg" is a registered trademark.  It may only be
used on or associated in any way with an electronic work by people who
agree to be bound by the terms of this agreement.  There are a few
things that you can do with most Project Gutenberg-tm electronic works
even without complying with the full terms of this agreement.  See
paragraph 1.C below.  There are a lot of things you can do with Project
Gutenberg-tm electronic works if you follow the terms of this agreement
and help preserve free future access to Project Gutenberg-tm electronic
works.  See paragraph 1.E below.

1.C.  The Project Gutenberg Literary Archive Foundation ("the Foundation"
or PGLAF), owns a compilation copyright in the collection of Project
Gutenberg-tm electronic works.  Nearly all the individual works in the
collection are in the public domain in the United States.  If an
individual work is in the public domain in the United States and you are
located in the United States, we do not claim a right to prevent you from
copying, distributing, performing, displaying or creating derivative
works based on the work as long as all references to Project Gutenberg
are removed.  Of course, we hope that you will support the Project
Gutenberg-tm mission of promoting free access to electronic works by
freely sharing Project Gutenberg-tm works in compliance with the terms of
this agreement for keeping the Project Gutenberg-tm name associated with
the work.  You can easily comply with the terms of this agreement by
keeping this work in the same format with its attached full Project
Gutenberg-tm License when you share it without charge with others.

1.D.  The copyright laws of the place where you are located also govern
what you can do with this work.  Copyright laws in most countries are in
a constant state of change.  If you are outside the United States, check
the laws of your country in addition to the terms of this agreement
before downloading, copying, displaying, performing, distributing or
creating derivative works based on this work or any other Project
Gutenberg-tm work.  The Foundation makes no representations concerning
the copyright status of any work in any country outside the United
States.

1.E.  Unless you have removed all references to Project Gutenberg:

1.E.1.  The following sentence, with active links to, or other immediate
access to, the full Project Gutenberg-tm License must appear prominently
whenever any copy of a Project Gutenberg-tm work (any work on which the
phrase "Project Gutenberg" appears, or with which the phrase "Project
Gutenberg" is associated) is accessed, displayed, performed, viewed,
copied or distributed:

This eBook is for the use of anyone anywhere at no cost and with
almost no restrictions whatsoever.  You may copy it, give it away or
re-use it under the terms of the Project Gutenberg License included
with this eBook or online at www.gutenberg.org

1.E.2.  If an individual Project Gutenberg-tm electronic work is derived
from the public domain (does not contain a notice indicating that it is
posted with permission of the copyright holder), the work can be copied
and distributed to anyone in the United States without paying any fees
or charges.  If you are redistributing or providing access to a work
with the phrase "Project Gutenberg" associated with or appearing on the
work, you must comply either with the requirements of paragraphs 1.E.1
through 1.E.7 or obtain permission for the use of the work and the
Project Gutenberg-tm trademark as set forth in paragraphs 1.E.8 or
1.E.9.

1.E.3.  If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any additional
terms imposed by the copyright holder.  Additional terms will be linked
to the Project Gutenberg-tm License for all works posted with the
permission of the copyright holder found at the beginning of this work.

1.E.4.  Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5.  Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6.  You may convert to and distribute this work in any binary,
compressed, marked up, nonproprietary or proprietary form, including any
word processing or hypertext form.  However, if you provide access to or
distribute copies of a Project Gutenberg-tm work in a format other than
"Plain Vanilla ASCII" or other format used in the official version
posted on the official Project Gutenberg-tm web site (www.gutenberg.org),
you must, at no additional cost, fee or expense to the user, provide a
copy, a means of exporting a copy, or a means of obtaining a copy upon
request, of the work in its original "Plain Vanilla ASCII" or other
form.  Any alternate format must include the full Project Gutenberg-tm
License as specified in paragraph 1.E.1.

1.E.7.  Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8.  You may charge a reasonable fee for copies of or providing
access to or distributing Project Gutenberg-tm electronic works provided
that

- You pay a royalty fee of 20% of the gross profits you derive from
     the use of Project Gutenberg-tm works calculated using the method
     you already use to calculate your applicable taxes.  The fee is
     owed to the owner of the Project Gutenberg-tm trademark, but he
     has agreed to donate royalties under this paragraph to the
     Project Gutenberg Literary Archive Foundation.  Royalty payments
     must be paid within 60 days following each date on which you
     prepare (or are legally required to prepare) your periodic tax
     returns.  Royalty payments should be clearly marked as such and
     sent to the Project Gutenberg Literary Archive Foundation at the
     address specified in Section 4, "Information about donations to
     the Project Gutenberg Literary Archive Foundation."

- You provide a full refund of any money paid by a user who notifies
     you in writing (or by e-mail) within 30 days of receipt that s/he
     does not agree to the terms of the full Project Gutenberg-tm
     License.  You must require such a user to return or
     destroy all copies of the works possessed in a physical medium
     and discontinue all use of and all access to other copies of
     Project Gutenberg-tm works.

- You provide, in accordance with paragraph 1.F.3, a full refund of any
     money paid for a work or a replacement copy, if a defect in the
     electronic work is discovered and reported to you within 90 days
     of receipt of the work.

- You comply with all other terms of this agreement for free
     distribution of Project Gutenberg-tm works.

1.E.9.  If you wish to charge a fee or distribute a Project Gutenberg-tm
electronic work or group of works on different terms than are set
forth in this agreement, you must obtain permission in writing from
both the Project Gutenberg Literary Archive Foundation and Michael
Hart, the owner of the Project Gutenberg-tm trademark.  Contact the
Foundation as set forth in Section 3 below.

1.F.

1.F.1.  Project Gutenberg volunteers and employees expend considerable
effort to identify, do copyright research on, transcribe and proofread
public domain works in creating the Project Gutenberg-tm
collection.  Despite these efforts, Project Gutenberg-tm electronic
works, and the medium on which they may be stored, may contain
"Defects," such as, but not limited to, incomplete, inaccurate or
corrupt data, transcription errors, a copyright or other intellectual
property infringement, a defective or damaged disk or other medium, a
computer virus, or computer codes that damage or cannot be read by
your equipment.

1.F.2.  LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees.  YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH F3.  YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3.  LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from.  If you
received the work on a physical medium, you must return the medium with
your written explanation.  The person or entity that provided you with
the defective work may elect to provide a replacement copy in lieu of a
refund.  If you received the work electronically, the person or entity
providing it to you may choose to give you a second opportunity to
receive the work electronically in lieu of a refund.  If the second copy
is also defective, you may demand a refund in writing without further
opportunities to fix the problem.

1.F.4.  Except for the limited right of replacement or refund set forth
in paragraph 1.F.3, this work is provided to you 'AS-IS' WITH NO OTHER
WARRANTIES OF ANY KIND, EXPRESS OR IMPLIED, INCLUDING BUT NOT LIMITED TO
WARRANTIES OF MERCHANTIBILITY OR FITNESS FOR ANY PURPOSE.

1.F.5.  Some states do not allow disclaimers of certain implied
warranties or the exclusion or limitation of certain types of damages.
If any disclaimer or limitation set forth in this agreement violates the
law of the state applicable to this agreement, the agreement shall be
interpreted to make the maximum disclaimer or limitation permitted by
the applicable state law.  The invalidity or unenforceability of any
provision of this agreement shall not void the remaining provisions.

1.F.6.  INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in accordance
with this agreement, and any volunteers associated with the production,
promotion and distribution of Project Gutenberg-tm electronic works,
harmless from all liability, costs and expenses, including legal fees,
that arise directly or indirectly from any of the following which you do
or cause to occur: (a) distribution of this or any Project Gutenberg-tm
work, (b) alteration, modification, or additions or deletions to any
Project Gutenberg-tm work, and (c) any Defect you cause.


Section  2.  Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of computers
including obsolete, old, middle-aged and new computers.  It exists
because of the efforts of hundreds of volunteers and donations from
people in all walks of life.

Volunteers and financial support to provide volunteers with the
assistance they need, is critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come.  In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future generations.
To learn more about the Project Gutenberg Literary Archive Foundation
and how your efforts and donations can help, see Sections 3 and 4
and the Foundation web page at https://www.pglaf.org.


Section 3.  Information about the Project Gutenberg Literary Archive
Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service.  The Foundation's EIN or federal tax identification
number is 64-6221541.  Its 501(c)(3) letter is posted at
https://pglaf.org/fundraising.  Contributions to the Project Gutenberg
Literary Archive Foundation are tax deductible to the full extent
permitted by U.S. federal laws and your state's laws.

The Foundation's principal office is located at 4557 Melan Dr. S.
Fairbanks, AK, 99712., but its volunteers and employees are scattered
throughout numerous locations.  Its business office is located at
809 North 1500 West, Salt Lake City, UT 84116, (801) 596-1887, email
business@pglaf.org.  Email contact links and up to date contact
information can be found at the Foundation's web site and official
page at https://pglaf.org

For additional contact information:
     Dr. Gregory B. Newby
     Chief Executive and Director
     gbnewby@pglaf.org


Section 4.  Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment.  Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States.  Compliance requirements are not uniform and it takes a
considerable effort, much paperwork and many fees to meet and keep up
with these requirements.  We do not solicit donations in locations
where we have not received written confirmation of compliance.  To
SEND DONATIONS or determine the status of compliance for any
particular state visit https://pglaf.org

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States.  U.S. laws alone swamp our small staff.

Please check the Project Gutenberg Web pages for current donation
methods and addresses.  Donations are accepted in a number of other
ways including including checks, online payments and credit card
donations.  To donate, please visit: https://pglaf.org/donate


Section 5.  General Information About Project Gutenberg-tm electronic
works.

Professor Michael S. Hart was the originator of the Project Gutenberg-tm
concept of a library of electronic works that could be freely shared
with anyone.  For thirty years, he produced and distributed Project
Gutenberg-tm eBooks with only a loose network of volunteer support.


Project Gutenberg-tm eBooks are often created from several printed
editions, all of which are confirmed as Public Domain in the U.S.
unless a copyright notice is included.  Thus, we do not necessarily
keep eBooks in compliance with any particular paper edition.


Most people start at our Web site which has the main PG search facility:

     https://www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.


</pre>

</body>

</html>

