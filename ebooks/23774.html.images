<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>La Asocio de la Junuloj</title>
<style>@media screen {
    body {
        margin: 10%
        }
    }
.pagedjs_page_content > div {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage, .aktfino {
    text-align: center;
    line-height: 2;
    margin-bottom: 4em
    }
p.noto {
    margin-left: 4em
    }
span.notosigno {
    font-size: smaller;
    vertical-align: super
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="La Asocio de la Junuloj: Dramo en kvin aktoj">
<meta name="dc.language" content="eo">
<meta name="dcterms.source" content="https://www.gutenberg.org/files/23774/23774-h/23774-h.htm">
<meta name="dcterms.modified" content="2025-03-10T09:08:27.486240+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/23774">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Drama">
<meta name="dcterms.created" content="2007-12-08">
<meta name="generator" content="Ebookmaker 0.13.6 by Project Gutenberg">
<meta property="og:title" content="La Asocio de la Junuloj: Dramo en kvin aktoj">
<meta property="og:type" content="Text">
<meta property="og:url" content="https://www.gutenberg.org/cache/epub/23774/pg23774-images.html">
<meta property="og:image" content="https://www.gutenberg.org/cache/epub/23774/pg23774.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">La Asocio de la Junuloj: Dramo en kvin aktoj</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: La Asocio de la Junuloj: Dramo en kvin aktoj</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: December 8, 2007 [eBook #23774]</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly</p>

</div><div id="pg-start-separator">
<span>*** START OF THE PROJECT GUTENBERG EBOOK LA ASOCIO DE LA JUNULOJ: DRAMO EN KVIN AKTOJ ***</span>
</div></section><pre></pre>


<div id="titlepage">
<h2>HENRIK IBSEN</h2>

<h1>LA ASOCIO DE LA JUNULOJ</h1>

<p>Dramo en kvin aktoj</p>

<p>(De unges Forbund)</p>

<p>(1869)</p>

<p>Tradukis:<br>
Odd Tangerud<br>
(1999)</p>

<p>Eldonejo: JEC Scandinavia a/s</p>

<p>Postboks 54<br>
N - 3401 Lier<br>
Tlf. 32 85 50 03<br>
Fax. 32 85 5082</p>
</div>

<h2>LA ASOCIO DE LA JUNULOJ</h2>

<p>ROLOJ:</p>

<ul>
<li>ĈAMBELANO BRATSBERG, posedanto de ferfarejo.</li>
<li>ERIK BRATSBERG, lia filo, jura kandidato kaj grandkomercisto.</li>
<li>TORA, lia filino.</li>
<li>SELMA, edzino de la grandkomercisto.</li>
<li>DOKTORO FJELDBO, kuracisto ĉe la ferfarejo.</li>
<li>ADVOKATO STENSGÅRD.</li>
<li>PROPRIETULO MONSEN, sur “Storli” (lia bieno).</li>
<li>BASTIAN MONSEN, lia filo.</li>
<li>RAGNA, lia filino.</li>
<li>TEOLOGIA KANDIDATO HELLE, hejminstruisto en “Storli”.</li>
<li>FERFAREJA ADMINISTRANTO RINGDAL.</li>
<li>BIENPOSEDANTO ANDERS LUNDESTAD.</li>
<li>DANIEL HEJRE.</li>
<li>SINJORINO RUNDHOLMEN, kampara komercistino.</li>
<li>LIBROPRESISTO ASLAKSEN.</li>
<li>SERVISTINO ĉe la ĉambelano.</li>
<li>SERVISTO.</li>
<li>KNABINO, dungitino ĉe sinjorino RUNDHOLMEN.</li>
<li>VILAĜANOJ, GASTOJ de la ĈAMBELANO, k.t.p.</li>
</ul>

<p>Å / å prononciĝas kiel longa o.</p>


<p class="staging">(La intrigo okazas ĉe la ferfarejo proksime al urbeto en suda Norvegio.)</p>


<div class="acte">
<h3 class="actehead">UNUA AKTO</h3>

<p class="staging">(17-an de Majo.<span class="notosigno">[1]</span> Popola festeno. Bosko apud la ĉefa domo. Muziko kaj
danco en la fono; multkoloraj lampoj en la arboj. Meze, iom malantaŭe,
pupitro; dekstre enirejo al granda tendo por regalado; antaŭ la sama
estas tablo kun benkoj. Transe ĉe la alia flanko antaŭe estas alia
tablo, ornamita per floroj kaj kun apogseĝoj ĉirkaŭe.)</p>

<p class="noto">[1] La nacia tago de Norvegio.</p>

<p class="staging">(Granda popolamaso. <b>Bienposedanto Lundestad</b>, kun komitata banto en
la butontruo, staras sur la pupitro. La <b>ferfareja administranto
Ringdal</b>, ankaŭ kun komitata banto, staras apud la tablo
maldekstre.)</p>

<p>BIENPOSEDANTO LUNDESTAD<br>
— — kaj tial, estimataj komunumanoj, toston por nia libereco! Tiel
kiel ni prenis ĝin herede de niaj patroj, tiel ni volas konservi
ĝin por niaj filoj! Hura por la tago! Hura por la 17-a de Majo!</p>

<p>AŬSKULTANTOJ<br>
Hura, hura, hura!</p>

<p>FERFAREJA ADMINISTRANTO RINGDAL<br>
<span class="staging">(kiam <b>Lundestad</b> malsupren iras)</span> Kaj nun hurao por maljuna
Lundestad!</p>

<p>OPAJ VOĈOJ<br>
Tŝ! Tŝ!</p>

<p>MULTAJ VOĈOJ<br>
<span class="staging">(superbruante)</span> Hura por Lundestad! Maljuna Lundestad vivu! Hura!</p>

<p class="staging">(La aŭskultantoj disvastigas sin. <b>Proprietulo Monsen</b>, lia filo
<b>Bastian, advokato Stensgård</b> kaj <b>libropresisto Aslaksen</b> premas sin
antaŭen tra la amaso.)</p>

<p>MONSEN<br>
Je mia savo li nun fariĝas antikva!</p>

<p>ASLAKSEN<br>
Estis por niaj lokaj rilatoj, ke li parolis! Ho-ho!</p>

<p>MONSEN<br>
Tiun paroladon li nun estas farinta ĉiujn tiujn jarojn, kiujn <em>mi</em>
memoras. Venu do jen —!</p>

<p>STENSGÅRD<br>
Ne-ne-ne! Ne tiun vojon, sinjoro Monsen! Nun ni ja tute malaperos por
via filino.</p>

<p>MONSEN<br>
Ho, Ragna certe retrovos nin.</p>

<p>BASTIAN<br>
Al ŝi mankas nenio; kandidato Helle estas kun ŝi.</p>

<p>STENSGÅRD<br>
Helle?</p>

<p>MONSEN<br>
Jes, Helle. <span class="staging">(puŝas lin amikece)</span> Sed <em>mi</em> estas kun vi, vidu. Kaj
ni ja ĉiuj estas. Venu do! Jen ni sidas ŝirmitaj kontraŭ ĉiu ajn;
kaj ni povas paroli pli intime pri tio, kio — <span class="staging">(dume li estas eksidinta ĉe
la tablo maldekstre)</span></p>

<p>RINGDAL<br>
<span class="staging">(alvenas)</span> Pardonu, sinjoro Monsen, — tiu tablo estas rezervita —</p>

<p>STENSGÅRD<br>
Rezervita? Por kiu?</p>

<p>RINGDAL<br>
Por la ĉambelano kaj la liaj.</p>

<p>STENSGÅRD<br>
Ho ĉu, la ĉambelano kaj la liaj! Neniu el ili ja ĉeestas.</p>

<p>RINGDAL<br>
Ne, sed ni povas atendi ilin ĉiun momenton.</p>

<p>STENSGÅRD<br>
Ke ili eksidu aliloke. <span class="staging">(prenas seĝon)</span></p>

<p>LUNDESTAD<br>
<span class="staging">(metas manon sur la seĝon)</span> Ne, la seĝo staru, kiel dirite.</p>

<p>MONSEN<br>
<span class="staging">(ekstaras)</span> Venu, sinjoro Stensgård! Jen estas same bona loko.
<span class="staging">(iras transen dekstren)</span> Servisto! Hm, eĉ ne servisto. Tion la
festenkomitato estus entempe prizorginta. Ho, Aslaksen, eniru kaj
serĉu kvar botelojn da ĉampano. Postulu la plej multekostan. Diru
ke Monsen pagos!</p>

<p class="staging">(<b>Aslaksen</b> iras en la tendon; la tri aliuloj eksidas.)</p>

<p>LUNDESTAD<br>
<span class="staging">(iras silenteme transen al ili, kaj turnas sin al <b>Stensgård</b>)</span> Vi do
ne prenu tion ĉi ĉagreniĝe —</p>

<p>MONSEN<br>
Ne, ĉagreniĝe —! Je Dio! Fore de tio!</p>

<p>LUNDESTAD<br>
<span class="staging">(daŭre al <b>Stensgård</b>)</span> Ĉar ja tute ne estas mi persone; estas la
festenkomitato, kiu decidis —</p>

<p>MONSEN<br>
Kompreneble. Al la festenkomitato decidi, kaj al ni obei —</p>

<p>LUNDESTAD<br>
<span class="staging">(kiel antaŭe)</span> Ni estas ja ĉi tie sur la tereno de la ĉambelano.
Li bonvole lasis al ni kaj la boskon kaj la ĝardenon por ĉi tiu
vespero; kaj tial ni opiniis —</p>

<p>STENSGÅRD<br>
Ni sidas bonege ĉi tie, sinjoro Lundestad, — se ni nur povos sidi
neĝenate, — mi aludas la popolamason.</p>

<p>LUNDESTAD<br>
<span class="staging">(amike)</span> Nu ja; do ĉio estas ja bona. <span class="staging">(iras al la fono)</span></p>

<p>ASLAKSEN<br>
<span class="staging">(el la tendo)</span> Nun baldaŭ venos la servisto kun la vino. <span class="staging">(eksidas)</span></p>

<p>MONSEN<br>
Propra tablo; — sub precipa superrigardo de la festen-komitato. Kaj
tio eĉ en la libertago! Jen provo pri la tuta aranĝo.</p>

<p>STENSGÅRD<br>
Sed je Dio, vi bonaj decaj homoj, — kial vi akceptas tiaĵon?</p>

<p>MONSEN<br>
Malnova heredita kutimaĉo, sciu.</p>

<p>ASLAKSEN<br>
Vi estas novulo ĉi tie en la distrikto, sinjoro advokato Stensgård.
Sed se vi iomete konus niajn lokajn rilatojn, tiam —</p>

<p>SERVISTO<br>
<span class="staging">(alportas ĉampanon)</span> Ĉi tie mendiĝis, — ĉu?</p>

<p>ASLAKSEN<br>
Jes certe. Jen; enverŝu!</p>

<p>SERVISTO<br>
<span class="staging">(verŝas)</span> Nu, estas ja je via konto, sinjoro Monsen?</p>

<p>MONSEN<br>
Ĉio; estu tute trankvila. <span class="staging">(La <b>servisto</b> foriras.)</span></p>

<p>MONSEN<br>
<span class="staging">(tostas kun <b>Stensgård</b>)</span> Nu, bonvenon inter ni, sinjoro advokato!
Ĝojigas min precipe konatiĝi kun vi, kaj mi devas diri, ke estas
honoro por la distrikto, ke tia viro kiel vi, ekloĝas ĉi tie. Ni
multe legis pri vi en la gazetoj, kaj de kant-kunvenoj kaj aliaj
kunvenoj. Sinjoro advokato Stensgård, vi havas grandan paroltalenton,
kaj vi havas koron por la komuna bono. Ke vi nun vive kaj vigle
okupiĝu en, — hm, — okupiĝu en —</p>

<p>ASLAKSEN<br>
La lokaj rilatoj.</p>

<p>MONSEN<br>
Ho jes, la lokaj rilatoj. Toston por ili! <span class="staging">(ili trinkas.)</span></p>

<p>STENSGÅRD<br>
Pri vivo kaj vigleco ne mankos!</p>

<p>MONSEN<br>
Brave! Aŭdu! Kroman glason por tiu promeso!</p>

<p>STENSGÅRD<br>
Ne; haltu; mi jam antaŭe —</p>

<p>MONSEN<br>
Ho, babilaĵo! Kroman glason, mi diras; — Estas promespokalo!</p>

<p class="staging">(Ili tostas kaj denove trinkas; dum la sekvo <b>Bastian</b> fidele
plenigas la glasojn.)</p>

<p>MONSEN<br>
Krome, — ĉar ni nun hazarde enpensiĝis pri tiaj aferoj —, mi
devas diri, ke ne estas precipe la ĉambelano, kiu premas ĉion sub
la jugo. Ne, tiu kiu staras malantaŭe kaj stiras la sledon, tiu
estas maljuna Lundestad, vi sciu!</p>

<p>STENSGÅRD<br>
Jes, tion mi aŭdis el diversaj flankoj. Mi ne komprenas, ke tia
liberulo —</p>

<p>MONSEN<br>
Lundestad? Ĉu vi nomas Anders Lundestad liberulo? Jes, li efektive
nomis sin tiel, en siaj junaj tagoj, kiam estis necese suprensvingi
sin. Tial li ankaŭ akceptis la parlamentan seĝon herede post sia
patro. Je Dio, ĉio ja iras herede ĉi tie.</p>

<p>STENSGÅRD<br>
Sed devus ja esti eblo kvitigi sin je tiu ruzaĵo.</p>

<p>ASLAKSEN<br>
Jes, morto kaj sufero, sinjoro advokato, — faru finon!</p>

<p>STENSGÅRD<br>
Mi ja ne diras ke mi —</p>

<p>ASLAKSEN<br>
Jes, ĝuste vi! Vi estas la viro. Vi havas viglan langon, kiel homoj
diras; kaj vi havas tion, kio pli valoras: vi kapablas gazete
polemiki. Mia gazeto estas libera por vi, tion vi scias.</p>

<p>MONSEN<br>
Sed se io okazu, ĝi efektive okazu baldaŭ. La elekto de elektistoj
okazos iun el ĉi tiuj tagoj.</p>

<p>STENSGÅRD<br>
Kaj viaj multaj privataj aferoj ne estus malhelpo, se la elekto falus
sur vin?</p>

<p>MONSEN<br>
Miaj privataj aferoj certe suferus sub tio; sed se oni opinias, ke la
komunuma bezono postulas ion tian, mi devus ja akcepti flankenmeti
personajn konsiderojn.</p>

<p>STENSGÅRD<br>
Nu ja, do estas bone. Kaj partion vi jam <em>havas</em>, tion mi bone
rimarkis.</p>

<p>MONSEN<br>
Mi flatas min, ke la plimulto de la juna agema kreskantaro —</p>

<p>ASLAKSEN<br>
Hm, hm; estas kaŝesploruloj vagantaj.</p>

<p>DANIEL HEJRE<br>
<span class="staging">(el la tendo; miopa; ĉirkaŭrigardas kaj venas pliproksimen)</span> Ho,
ĉu mi kuraĝus prunte peti liberan seĝon; mi volus eksidi jen, tie.</p>

<p>MONSEN<br>
Estas destinitaj benkoj, kiel vi vidas; sed ĉu vi ne povas sidi ĉe
ĉi tiu tablo?</p>

<p>DANIEL HEJRE<br>
Jen? Ĉe tiu tablo? Ho jes, certe! <span class="staging">(eksidas)</span> Jen, jen! ĉampana
vino, mi kredas.</p>

<p>MONSEN<br>
Jes. Vi eble kuntrinkos glason?</p>

<p>DANIEL HEJRE<br>
Ne, dankon! Tiu ĉampano kiun sinjorino Rundholmen liveras, ĝi —;
nu ja, etan glason mi ja povus pro la bona rondo — sed se mi nur
<em>havus</em> glason.</p>

<p>MONSEN<br>
Bastian, eniru serĉi unu.</p>

<p>BASTIAN<br>
Ho, Aslaksen, eniru, kaj serĉu glason.</p>

<p class="staging">(<b>Aslaksen</b> iras en la tendon. Silento)</p>

<p>DANIEL HEJRE<br>
La sinjoroj do ne ĝenas sin pro mi? Ne lasu min do ne —! Dankon,
Aslaksen <span class="staging">(salutas al <b>Stensgård</b>)</span> Fremda vizaĝo. Nove veninta.
Verŝajne advokato Stensgård, se mi ne eraras.</p>

<p>MONSEN<br>
Tute ĝuste. <span class="staging">(prezentante)</span> Advokato Stensgård, sinjoro Daniel Hejre —</p>

<p>BASTIAN<br>
Kapitalisto.</p>

<p>DANIEL HEJRE<br>
Antaŭa, pli ĝuste dirite. Nun mi seniĝis je la tuto; kvitiĝis,
oni povas ja diri. Ne bankrotis! Tion vi je morto kaj plago ne kredu.</p>

<p>MONSEN<br>
Trinku, trinku nun, dum ŝaŭmas.</p>

<p>DANIEL HEJRE<br>
Sed friponaĵoj, komprenu; artifikoj kaj tiaĵoj, — nu sufiĉe
dirite. Nu do, mi esperas, ke tio estos preterpasanta. Kiam mi estos
kvitiĝinta je miaj plej malnovaj procesoj kaj iuj aliaj aferoj, tiam
la altedevena Mikelo estu tirata en tagon. Toston! Ĉu vi ne trinku
por tio? Ĉu?</p>

<p>STENSGÅRD<br>
Ja, ĉu mi ne unue demandu, kiu tiu altedevena sinjoro Mikelo estas?</p>

<p>DANIEL HEJRE<br>
He-he; ne aspektu do tiel embarasita. Vi certe ne pensas, ke mi
aludas al sinjoro Monsen? Sinjoro Monsen ja ne povas esti nomata
altedevena. Ne; tiu estas ĉambelano Bratsberg, — kara juna amiko!</p>

<p>STENSGÅRD<br>
Ho ĉu? En komercaj aferoj la ĉambelano certe estas honesta homo.</p>

<p>DANIEL HEJRE<br>
Ĉu tion vi diras, vi juna homo? Hm; sufiĉe dirite! <span class="staging">(proksimigas sin)</span>
Antaŭ dudeko da jaroj mi valoris barelon da oro. Ricevis grandan
kapitalon post mia patro. Vi certe aŭdis rakonti pri mia patro?
Ĉu ne? Maljuna Mads Hejre? Oni nomis lin Or-Mads. Li estis
ŝipposedanto; enspezis multege da mono dum la licenc-tempo; orumigis
siajn fenestrokadrojn kaj pordajn fostojn; estis sufiĉe riĉa por
tio; nu sufiĉe dirite; — tial oni nomis lin Or-Mads.</p>

<p>ASLAKSEN<br>
Ĉu li ne ankaŭ orumis la kamentubojn?</p>

<p>DANIEL HEJRE<br>
Ne, tio estas nur gazetmensogo; — cetere ĝi aperis longe antaŭ via
tempo. Sed monon li elspezis; kaj tion ankaŭ mi faris. Multekosta
vojaĝo al Londono —; ĉu vi ne aŭdis paroli pri mia vojaĝo al
Londono? Mi kvazaŭ kondukis kun mi kortegon; — ĉu vi vere ne
aŭdis paroli pri tio? Ĉu? — Kaj kiom mi ja estas forĵetinta sur
artojn kaj sciencojn? Kaj kiel mi ja estas antaŭenpuŝinta junajn
talentulojn?</p>

<p>ASLAKSEN<br>
<span class="staging">(ekstaras)</span> Dankon pri mi, miaj sinjoroj!</p>

<p>MONSEN<br>
Nu? Ĉu vi volas forlasi nin?</p>

<p>ASLAKSEN<br>
Jes, mi volas iom movi min. <span class="staging">(foriras)</span></p>

<p>DANIEL HEJRE<br>
<span class="staging">(mallaŭte)</span> Ankaŭ li estas unu el ili. Repagas sammaniere kiel
ĉiuj la aliuloj; he-he! Ĉu vi scias, ke mi tenis lin tutan jaron al
studado?</p>

<p>STENSGÅRD<br>
Vere? Ĉu Aslaksen studis?</p>

<p>DANIEL HEJRE<br>
Kiel la juna Monsen; — neniam fariĝis al io; ankaŭ kiel — sufiĉe
dirite: — kion mi volis diri: devis rezigni la esperon pri li; jam
frue rimarkis tiun fatalan inklinon al alkoholaĵoj —</p>

<p>MONSEN<br>
Sed vi tute erarvojiĝis de tio, kion vi volis rakonti al Stensgård
pri la ĉambelano.</p>

<p>DANIEL HEJRE<br>
Aj, tio estas multflanka historio. Kiam mia patro staris plej alte,
malsupreniĝis por la maljuna ĉambelano, — patro de la nuna, vi
komprenas; ĉar ankaŭ <em>li</em> estis ĉambelano —</p>

<p>BASTIAN<br>
Kompreneble; ĉio herediĝas ĉi tie.</p>

<p>DANIEL HEJRE<br>
Inkluzive ĉiuj ĝentilaj ecoj. Sufiĉe dirite. La malaltigo de la
mona valoro, — malprudentaĵoj, ekstravagancaj aferoj en kiujn li
tiriĝis en la jaro 1816 kaj poste, tio devigis lin vendi parton el
la bieno —</p>

<p>STENSGÅRD<br>
Kaj via patro aĉetis?</p>

<p>DANIEL HEJRE<br>
Kaj aĉetis kaj pagis. Nu! Kio okazas? Mi transprenas la heredaĵon;
mi faras milojn da plibonigaĵoj —</p>

<p>BASTIAN<br>
Kompreneble.</p>

<p>DANIEL HEJRE<br>
Toston! — Plibonigaĵojn en miloj, kiel dirite; mi aerumas en la
arbaroj; vico da jaroj pasas, — kaj jen venas mia sinjoro Urian,<span class="notosigno">[2]</span>
— mi aludas la nunan, — kaj igas la negocon refariĝi!</p>

<p class="noto">[2] Nomo uzata por ne devi uzi la ĝustan. Malestime.</p>

<p>STENSGÅRD<br>
Jes, sed estimata Hejre, tion vi certe estus povinta malhelpi.</p>

<p>DANIEL HEJRE<br>
Ne tiel facile! Kelkaj formalaĵoj estis forgesitaj, li pretendis.
Cetere mi tiam estis en mona embaraso, kiu laŭe fariĝis daŭra. Kaj
kiom longe atingas ni nuntempe sen kapitalo?</p>

<p>MONSEN<br>
Ne, jen estas je Dio vera vorto! Jes, iel oni ne atingas longe eĉ
<em>kun</em> kapitaloj. Tion mi spertis. Jes, eĉ miaj senkulpaj infanoj —</p>

<p>BASTIAN<br>
<span class="staging">(frapas la tablon)</span> Uŝ, patro, — se mi havus certajn personojn ĉi
tie!</p>

<p>STENSGÅRD<br>
Viaj infanoj, vi diras?</p>

<p>MONSEN<br>
Nu jes; vidu nun ekzemple Bastian. Ĉu li ne estas bone edukita —?</p>

<p>DANIEL HEJRE<br>
Trioble! Unue en direkto de studento; poste en direkto de pentristo;
kaj fine en direkto de — ne, jeno estas vero, — civilinĝeniero,
<em>tio</em> li do estas.</p>

<p>BASTIAN<br>
Jes, tio mi estas, morto kaj plago!</p>

<p>MONSEN<br>
Jes, tio li estas; tion mi povas pruvi kaj per kvitancoj kaj
ekzamenaj atestiloj. Sed kiu dungiĝis por la komunuma laboro? Kiu
dungiĝis por la vojlaboroj ĉi tie — precipe la du lastajn jarojn?
Por ili dungiĝis eksterlandanoj — aŭ almenaŭ fremduloj, —
personoj, mallonge dirite, pri kiuj oni nenion scias!</p>

<p>DANIEL HEJRE<br>
Jes, estas tute hontinde. Kiam oni je novjaro dungus estron de la
ŝparbanko, oni preterpasis sinjoron Monsen, kaj elektis subjekton
kun komprenemo <span class="staging">(tusas)</span> kun komprenemo teni la monujon fermita, — kion
nia grandioza gastiganto laŭŝajne ne havas. Se temas pri posto de
konfido en la komunumo — same! Neniam Monsen; ĉiam iu kiu ĝuas
la fidon — de la potenculoj. Nu; <i lang="la">commune suffragium</i>, kiel vortumas
la roma leĝaro; tio signifas, ke oni suferas ŝiprompon en la
komunuma profesio, vi sciu! Fi, pro diablo! Tosto!</p>

<p>MONSEN<br>
Dankon! Sed por pasi al io alia, — kiel progresas nun viaj multaj
procesoj?</p>

<p>DANIEL HEJRE<br>
Ili daŭre estas en preparado; mi ne povas diri pli al vi je ĉi tiu
momento. Ho, kiom da ĉikanoj al kiuj mi estis elmetita en tiu
rilato! Venontan semajnon fariĝos necese por mi voki la tutan urban
konsilantaron al la juĝa konsilantaro.</p>

<p>BASTIAN<br>
Ĉu estas vero, tio kion diras homoj, ke vi iam vokis vin mem al la
juĝa konsilantaro?</p>

<p>DANIEL HEJRE<br>
Mi mem? Jes; sed mi ne min prezentis.</p>

<p>MONSEN<br>
Ha-ha! Ĉu ne, nu?</p>

<p>DANIEL HEJRE<br>
Mi havis leĝan ekskuzon pri foresto: Mi transpasus la Grönsundon,
kaj malfeliĉe estis, ke estis tiun jaron ke Bastian konstruis la
ponton; — pum; vi scias ke iris <i lang="la">ad undas</i> —</p>

<p>BASTIAN<br>
Nu, do ke la diablo —!</p>

<p>DANIEL HEJRE<br>
Prudento, juna sinjoro! Estas tiom multaj, kiuj streĉas la arkon
ĝis ĝi rompiĝas; la pontan arkon mi aludas; ĉio estas ja hereda
—; sufiĉe dirite!<span class="notosigno">[3]</span></p>

<p class="noto">[3] En la norvega lingvo ĉi tiu esprimo signifas ankaŭ “stultulo”.</p>

<p>MONSEN<br>
Ho-ho-ho! “Sufiĉedirite”, jes! Trinku nun vi, “Sufiĉedirite”!
<span class="staging">(al <b>Stensgård</b>)</span> Vi aŭdas, ke sinjoro Hejre havas licencon por
esprimi sin kiel li ŝatas.</p>

<p>DANIEL HEJRE<br>
Jes, la parollibereco estas ja la sola ŝtataneca rajto, kiun mi alte
taksas.</p>

<p>STENSGÅRD<br>
Nur domaĝo, ke tiu rajto estas limigita per la leĝoj.</p>

<p>DANIEL HEJRE<br>
He-he! La dentoj de la sinjoro advokato eble salivas por
insultproceso? Ĉu? Nepre ne akceptu toleraĵon, estimatulo! Mi estas
maljuna praktikanto, mi!</p>

<p>STENSGÅRD<br>
Koncerne insultoj?</p>

<p>DANIEL HEJRE<br>
Vian pardonon, juna sinjoro! La kolero, kiun vi sentas, vere
honorigas vian koron. Mi petas vin forgesi, ke maljunulo estas ĉi
tie sidinta parolante nekaŝeme pri viaj forestantaj amikoj.</p>

<p>STENSGÅRD<br>
Forestantaj amikoj?</p>

<p>DANIEL HEJRE<br>
La filo certe valoras la honoron; sufiĉe dirite! Tiel ankaŭ la
filino. Kaj kiam mi preterpase hazardis ĵeti makuleton sur la
karakteron de la ĉambelano —</p>

<p>STENSGÅRD<br>
Tiuj de la ĉambelano? Ĉu estas tiuj de la ĉambelano, kiujn vi
nomas miajn amikojn?</p>

<p>DANIEL HEJRE<br>
Jes, oni ja ne faras vizitojn al siaj malamikoj, mi scias.</p>

<p>BASTIAN<br>
Vizitojn?</p>

<p>MONSEN<br>
Ĉu kio?</p>

<p>DANIEL HEJRE<br>
Aŭ, aŭ, aŭ! Jen mi eble malkaŝis ion, kio —</p>

<p>MONSEN<br>
Ĉu vi faris vizitojn al la ĉambelano!</p>

<p>STENSGÅRD<br>
Babilaĵo! Falsaĵoj!</p>

<p>DANIEL HEJRE<br>
Vere, ege fatale! Sed kiel mi do povus scieti, ke estas sekreto?
<span class="staging">(al <b>Monsen</b>)</span> Cetere ne prenu miajn vortojn tro laŭlitere. Kiam mi
diras “vizito”, mi nur aludas tian formalan viziteton; — tamen en
frako kaj flavaj gantoj; sed kio —!</p>

<p>STENSGÅRD<br>
Kaj mi diras al vi, ke mi eĉ ne estas parolinta vivan vorton kun tiu
familio!</p>

<p>DANIEL HEJRE<br>
Ĉu eblas? Ĉu vi eĉ ne la duan fojon estis akceptata? Jes, ĉar la
unuan fojon oni neigis sin hejme; tion mi ja scias.</p>

<p>STENSGÅRD<br>
<span class="staging">(al <b>Monsen</b>)</span> Mi havis skribaĵon por transdoni de iu tria persono
en Kristiania; tio estas la tuto.</p>

<p>DANIEL HEJRE<br>
<span class="staging">(ekstaras)</span> Estas, Dio mortigu min, io indigniga en tiaĵo! Jen venas
juna, fidema nespertulo sur la areno de la vivo; vizitante la
provitan grandulon en lia domo; rifuĝas al li kiu havas la sian en
sekureco, por peti, — nu sufiĉas! La grandulo ŝlosfrapas la
pordon; oni ne estas hejme; — ne, oni neniam estas hejme, kiam pri
io estas, — sufiĉas! <span class="staging">(ekdire)</span> Sed aldone estas ja la plej
indigniga krudeco!</p>

<p>STENSGÅRD<br>
Ho, lasu nun tiun malagrablan aferon kuŝi.</p>

<p>DANIEL HEJRE<br>
Ne hejme! Li, kiu ĉiam diradas: “Mi estas ĉiam hejme por honestaj
homoj!”</p>

<p>STENSGÅRD<br>
Ĉu li tion diras?</p>

<p>DANIEL HEJRE<br>
Ia diraĵo. Eĉ sinjoro Monsen neniam akceptiĝas. Sed mi ne
komprenas kial li portas malamon al vi. Jes, mi diras malamon; ĉar
ĉu vi scias kion mi aŭdis hieraŭ?</p>

<p>STENSGÅRD<br>
Mi ne volas scii, kion vi aŭdis hieraŭ.</p>

<p>DANIEL HEJRE<br>
Fina punkto do. Cetere la diraĵo por mi ne estis eksterordinara; —
nome en la buŝo de ĉambelano Bratsberg! Mi ne komprenas, kial li
aldonus la vorton “radik-hakisto”.</p>

<p>STENSGÅRD<br>
Radik-hakisto?</p>

<p>DANIEL HEJRE<br>
Ĉar vi nepre devigas min, mi devas konfesi, ke la ĉambelano nomis
vin radik-hakisto kaj aventuristo.</p>

<p>STENSGÅRD<br>
<span class="staging">(eksaltas)</span> Kion do?</p>

<p>DANIEL HEJRE<br>
Radik-hakisto kaj aventuristo, — aŭ aventuristo kaj radik-hakisto,
mi ne povas garantii por la vico de la vortoj.</p>

<p>STENSGÅRD<br>
Kaj tion vi aŭdis?</p>

<p>DANIEL HEJRE<br>
Mi? Se mi ĉeestus, sinjoro advokato Stensgård, ne mankus al vi la
defendon, kiun vi meritas.</p>

<p>MONSEN<br>
Jen vi vidas kio elvenas el —</p>

<p>STENSGÅRD<br>
Kiel povas tiu impertinenta persono arogi al si —?</p>

<p>DANIEL HEJRE<br>
Nu, nu, nu! Ne tiel impete! Estis metafore pensite; pri tio mi vetas
mian kolon. Eble nur ŝercema parolturniĝo. Morgaŭ vi povos postuli
klarigon. Jes, ĉar vi ja certe invitiĝis al la festena tagmanĝo?
Ĉu?</p>

<p>STENSGÅRD<br>
Mi ne iros al iu tagmanĝo.</p>

<p>DANIEL HEJRE<br>
Du vizitojn kaj tamen neniun inviton —!</p>

<p>STENSGÅRD<br>
Radik-hakisto kaj aventuristo! Al kio tio do aludus?</p>

<p>MONSEN<br>
Jen vidu tien! Kiam oni parolas pri la malbonulo, li estas plej
proksima. Venu, Bastian! <span class="staging">(<b>Monsen</b> kaj <b>Bastian</b> foriras.)</span></p>

<p>STENSGÅRD<br>
Kion tio signifus, sinjoro Hejre?</p>

<p>DANIEL HEJRE<br>
Mi vere ne povas servi vin per iu respondo, — Vi suferas? Vian
manon, juna sinjoro! Pardonu se mi per sincerdireco vundis vin. Kredu
min, ankoraŭ atendas vin multaj amaraj travivaĵoj sur la areno de
la vivo. Vi estas juna; vi estas konfidema kaj kredema. Tio estas
bela; eĉ kortuŝa; sed, sed, — fidemo estas arĝento; monda sperto
estas oro; — jen proverbo el mia propra elpensaĵo, vidu! Dio estu
kun vi! <span class="staging">(<b>Daniel Hejre</b> foriras.)</span></p>

<p class="staging">(<b>Ĉambelano Bratsberg</b>, <b>lia filino</b> kaj <b>doktoro Fjeldbo</b> venas de
maldekstre.)</p>

<p>ANDERS LUNDESTAD<br>
<span class="staging">(ĉe la tribuno, signas por aŭskultado)</span> Sinjoro administranto de la
ferfarejo Ringdal havas la vorton.</p>

<p>STENSGÅRD<br>
<span class="staging">(vokas)</span> Sinjoro Lundestad, mi postulas la vorton!</p>

<p>LUNDESTAD<br>
Poste!</p>

<p>STENSGÅRD<br>
Ne! — Nun! Tuj!</p>

<p>LUNDESTAD<br>
Vi ne povas paroli nun. Sinjoro Ringdal havas la parolrajton.</p>

<p>RINGDAL<br>
<span class="staging">(sur la tribuno)</span> Estimataj kunvenantoj! En ĉi tiu momento ni havas
la honoron vidi en nia mezo la viron kun la varma koro kaj la
malfermita mano, — li, kiu dum longa vico da jaroj kutimigis nin
suprenrigardi al li kvazaŭ al patro; li, kiu ĉiam estas preta same
al konsilo kiel al faro; li, kies pordo neniam estas fermita por iu
ajn honesta membro de nia komunumo; li, li —; nia estimata honora
gasto ne ŝatas longajn paroladojn, kaj tial, toston kaj huraon por
ĉambelano Bratsberg kaj lia familio! Ili vivu! Hura!</p>

<p>LA AMASO<br>
Hura! Hura! Hura!</p>

<p class="staging">(Entuziasma aplaŭdo; oni ĉirkaŭas la ĉambelanon, kiu dankas kaj
premas la manojn de la plej proksimaj.)</p>

<p>STENSGÅRD<br>
Ĉu mi <em>nun</em> rajtas paroli?</p>

<p>LUNDESTAD<br>
Bonvolu. La tribuno staras je via servo.</p>

<p>STENSGÅRD<br>
<span class="staging">(eksaltas sur la tablon)</span> Mi konstruas mian propran tribunon!</p>

<p>LA JUNULOJ<br>
<span class="staging">(amasiĝas ĉirkaŭ lin)</span> Hura!</p>

<p>LA ĈAMBELANO<br>
<span class="staging">(al la <b>doktoro</b>)</span> Kiu estas tiu neregula homo?</p>

<p>FJELDBO<br>
Advokato Stensgård.</p>

<p>LA ĈAMBELANO<br>
Nu, li!</p>

<p>STENSGÅRD<br>
Aŭskultu min, vi festenantaj fratoj kaj fratinoj! Aŭskultu min, vi,
kiuj havas la ĝojon kaj la kanton de la tago de libereco en viaj
koroj, eĉ se ĝi kuŝas ligita. Mi estas fremdulo inter vi —</p>

<p>ASLAKSEN<br>
Ne!</p>

<p>STENSGÅRD<br>
Dankon por tiu “ne”! Mi prenas ĝin kiel atesto de la sopiro kaj la
bezono. Tamen fremda mi estas; sed estas ĵurite, ke ĉi tie mi
staras kun granda kaj freŝa koro por via lamento kaj ĝojo, por via
sopiro kaj venko; se havus mi pri tio iun potencon, tiam — tiam —!</p>

<p>ASLAKSEN<br>
Vi <em>havas</em>, sinjoro advokato!</p>

<p>LUNDESTAD<br>
Neniu interrompo! Vi ne havas la parolrajton.</p>

<p>STENSGÅRD<br>
Vi eĉ malpli! Mi maldungas la festenkomitaton! Libereco en la
liberecotago, knaboj!</p>

<p>LA JUNULOJ<br>
Hura por la libereco!</p>

<p>STENSGÅRD<br>
Oni volas malpermesi al vi paroli! Vi aŭdis. Oni volas fari vin
senvoĉaj! For tia perforta reĝimo! Mi ne volas stari ĉi tie
parolante al amaso de mutuloj. Paroli mi volas. Kaj vi parolu kune.
Ni parolu sen ĉirkaŭfrazoj!</p>

<p>LA AMASO<br>
<span class="staging">(en kreskanta ĝojego)</span> Hura!</p>

<p>STENSGÅRD<br>
Ne plu tiuj sterilaj ĉerke vestitaj festenkunvenoj! Orumita, agpeza
rikoltaĵo ĝermos de nun el niaj Deksepan-de-Majo-festenoj. Majo!
Ĝi estas ja la tempo de ĝermado; ĝi estas ja la juna ŝvelanta
virginmonato de la jaro. Ĝis la unua de Junio estos ĝuste du
monatoj de post kiam mi loĝiĝis ĉi tie inter vi. Kaj kiom do mi
estas vidinta de grandeco kaj malgrandeco, de malbelaĵoj kaj de
belaĵoj ĉi tie!</p>

<p>LA ĈAMBELANO<br>
Pri kio estas li vere parolanta, doktoro?</p>

<p>FJELDBO<br>
Presisto Aslaksen diras, ke estas pri la lokaj rilatoj.</p>

<p>STENSGÅRD<br>
Mi vidis talentojn glimi kaj brili funde en la popolo. Sed mi ankaŭ
vidis la degenerigantan animon, kiu kuŝas premegante super la
talentoj kaj tenas ilin en la malsupereco. Jes, mi vidis junajn,
varmajn, fidoplenajn korojn alkuri renkonte, — sed ankaŭ tiujn,
kiuj fermis la pordon al ili.</p>

<p>TORA<br>
Ho, Dio!</p>

<p>LA ĈAMBELANO<br>
Kion li aludas per tio?</p>

<p>STENSGÅRD<br>
Jes, fratoj kaj fratinoj en brava fido! Troviĝas en la vetero, en la
aero, potenco, reaperanto el putraj tagoj, kiu diskuŝigas premegon
kaj sombron, kie devus esti lumo kaj suprenflugo. Reentombigu tiun
reaperanton!</p>

<p>LA AMASO<br>
Hura! Hura por la 17-a de Majo!</p>

<p>TORA<br>
Venu, patro —!</p>

<p>LA ĈAMBELANO<br>
Je la diablo, pri kiu reaperanto estas li parolanta, doktoro?</p>

<p>FJELDBO<br>
<span class="staging">(rapide)</span> Ho, estas pri —  <span class="staging">(flustras kelkajn vortojn)</span></p>

<p>LA ĈAMBELANO<br>
Aha! Ĉu vere tiel?</p>

<p>TORA<br>
<span class="staging">(mallaŭte)</span> Dankon!</p>

<p>STENSGÅRD<br>
Se ne aliulo volas frakasi la drakon, do mi faros! Sed ni devas
kunteni, knaboj!</p>

<p>MULTAJ VOĈOJ<br>
Jes! Jes!</p>

<p>STENSGÅRD<br>
Ni estas la junuloj. Ni posedas la tempon; sed la tempo ankaŭ
posedas nin. Nia rajto estas nia devo! Kubutlokon por ĉia energio,
por ĉia volo, kiu estas el inter la fortuloj! Aŭskultu min! Ni
starigos asocion. La monsako ĉesis regi en la komunumo!</p>

<p>LA ĈAMBELANO<br>
Brave! <span class="staging">(al la doktoro)</span> La monsakon, li diris; do tamen vere —!</p>

<p>STENSGÅRD<br>
Jes, knaboj, ni, ni estas la valuto, se vere estas erco en ni. Niaj
voloj, jen la kontanta mono, kiu validu inter homo kaj homo. Milito
kaj malvenko al ĉiuj tiuj, kiuj volas malhelpi ke ni antaŭen
iros laŭ nia volo.</p>

<p>LA AMASO<br>
Hura!</p>

<p>STENSGÅRD<br>
Oni ĵetis al mi vizaĝen mokeman “brave” ĉi-vespere —</p>

<p>LA ĈAMBELANO<br>
Ne!</p>

<p>STENSGÅRD<br>
Indiferente! Nek danko nek minaco ion signifas por tiu kiu volas
tion, kion li volas. Kaj sekve al Dio rekomendita! Jes al li; ĉar
estas ja lia misio, kiun ni plenumas en nia juna, fidoplena agado. Do
internen en la restoracion; — en tiu ĉi horo ni volas starigi nian
asocion!</p>

<p>LA AMASO<br>
Hura! Portu lin! Portu lin!</p>

<p class="staging">(Li suprenleviĝas sur kunplektitaj brakoj.)</p>

<p>VOĈOJ<br>
Parolu! Pli! Pli!</p>

<p>STENSGÅRD<br>
Solidareco, mi diras! Alianco estas inter la asocio de la junuloj kaj
la providenco. Dependas de ni, se ni volas estri la mondon — ĉi tie
en la distrikto!</p>

<p class="staging">(Li portiĝas en la tendon dum entuziasma aplaŭdo.)</p>

<p>SINJORINO RUNDHOLMEN<br>
<span class="staging">(sekigas la okulojn)</span> Ho, kia buŝo sidas sur tiu homo! Ĉu oni ne
ŝatus kisi lin, sinjoro Hejre?</p>

<p>DANIEL HEJRE<br>
Ne, kisi lin, tion mi do ne volonte farus.</p>

<p>SINJORINO RUNDHOLMEN<br>
Ne, vi! Tion mi ja kredas.</p>

<p>DANIEL HEJRE<br>
Ĉu eble vi volus kisi lin, sinjorino Rundholmen?</p>

<p>SINJORINO RUNDHOLMEN<br>
Uf, kiel aĉa vi estas!</p>

<p class="staging">(Ŝi iras en la tendon; ankaŭ <b>Daniel Hejre</b>.)</p>

<p>LA ĈAMBELANO<br>
Reaperanto, — kaj drako, — kaj monsako! Estis terure krude. Sed
certe konvene!</p>

<p>LUNDESTAD<br>
<span class="staging">(proksimiĝas)</span> Mi tre bedaŭras, sinjoro ĉambelano —</p>

<p>LA ĈAMBELANO<br>
Jes, kie vi havis vian scion pri la homoj? Nu, nu; povas okazi al kiu
ajn. Bonan nokton, sinjoro Lundestad, kaj multajn dankojn por hodiaŭ.
<span class="staging">(turnas sin al <b>Tora</b> kaj al <b>la doktoro</b>)</span> Sed je diablo; kontraŭ
tiu brava, juna homo mi estas estinta kruda.</p>

<p>FJELDBO<br>
Ĉu?</p>

<p>TORA<br>
Al la vizito vi aludas —?</p>

<p>LA ĈAMBELANO<br>
Du vizitoj. Efektive estas la kulpo de Lundestad; li estis lin
priskribinta kiel ambiciulo kaj kiel — io alia, kion mi ne memoras.
Nu, feliĉe ke mi povos tion ripari.</p>

<p>TORA<br>
Kiel —?</p>

<p>LA ĈAMBELANO<br>
Venu, Tora; ni volas jam ĉi-vespere —</p>

<p>FJELDBO<br>
Ho ne, sinjoro ĉambelano, ĉu tio do estas prudenta —?</p>

<p>TORA<br>
<span class="staging">(mallaŭte)</span> Tŝ!</p>

<p>LA ĈAMBELANO<br>
Se oni estis senatenta, oni devas ripari la aferon; tio estas simpla
devo. Bonan nokton, doktoro! Mi tamen ekhavis ĝojigan tempeton. Tio
estas pli ol vi pretigis por mi hodiaŭ.</p>

<p>FJELDBO<br>
Mi, sinjoro ĉambelano?</p>

<p>LA ĈAMBELANO<br>
Ho jes, jes jes; — kaj vi kaj aliuloj —</p>

<p>FJELDBO<br>
Ĉu mi povus demandi, kion mi —?</p>

<p>LA ĈAMBELANO<br>
Sinjoro farejkuracisto, — neniun altrudiĝemon. Mi neniam estas
altrudiĝema. Nu, tamen, en la nomo de Dio, — bonan nokton.</p>

<p class="staging">(<b>La ĉambelano</b> kaj <b>Tora</b> eliras maldekstre; <b>Fjeldbo</b> postrigardas
ilin penseme.)</p>

<p>PRESISTO ASLAKSEN<br>
<span class="staging">(el la tendo)</span> Hola, servisto! Inkon kaj plumon! Ho, nun  okaziĝas,
sinjoro doktoro!</p>

<p>FJELDBO<br>
Kio okaziĝas?</p>

<p>ASLAKSEN<br>
Li starigas la asocion. Ĝi estas preskaŭ starigita.</p>

<p>LUNDESTAD<br>
<span class="staging">(malrapide proksimiĝas)</span> Ĉu multaj enskribiĝas?</p>

<p>ASLAKSEN<br>
Ni havas nun ĉirkaŭ 37 krom vidvinoj kaj tiaĵoj. Inkon kaj plumon,
mi diras! Neniu servisto ĉeestas; kulpas la lokaj rilatoj. <span class="staging">(eliras
malantaŭ la tendon)</span></p>

<p>LUNDESTAD<br>
Puh; tio ĉi estis varma tago.</p>

<p>FJELDBO<br>
Mi timas ke ni havos pli varmajn tagojn post ĉi tiu.</p>

<p>LUNDESTAD<br>
Ĉu vi opinias ke la ĉambelano fariĝis tre kolera?</p>

<p>FJELDBO<br>
Ho, tute ne; tion vi ja vidis. Sed kion vi diras pri la nova asocio?</p>

<p>LUNDESTAD<br>
Hm; mi diras nenion. Kion do diri?</p>

<p>FJELDBO<br>
Sed estas ja la komenco de batalo por la potenco ĉi tie en la
distrikto.</p>

<p>LUNDESTAD<br>
Nu ja! Batalo estas bona. Li estas viro kun grandaj talentoj, tiu
Stensgård.</p>

<p>FJELDBO<br>
Kaj viro kiu volas antaŭen.</p>

<p>LUNDESTAD<br>
La junuloj ĉiam volas antaŭen. Ankaŭ mi volis antaŭen, kiam mi
estis juna; nenio estas direnda kontraŭ tio. Sed ni povus eble iri
internen —</p>

<p>DANIEL HEJRE<br>
<span class="staging">(el la tendo)</span> Nu, sinjoro Lundestad, ĉu vi eniros por interpelacii?
Ĉu? Fari oponon? He-he! Ĉar tiaokaze vi devas rapidiĝi.</p>

<p>LUNDESTAD<br>
Ho, mi tamen certe venos sufiĉe frue.</p>

<p>DANIEL HEJRE<br>
Tro malfrue, amiko! Se vi ne volas stari baptopatro. <span class="staging">(huraoj el la
tendo)</span>  Jen la diakonoj kantas Amenon; nun la bapta ceremonio estas
plenumita.</p>

<p>LUNDESTAD<br>
Certe permesiĝas ke oni aŭskultu; mi tenas min silenta. <span class="staging">(eniras)</span></p>

<p>DANIEL HEJRE<br>
Jen ankaŭ unu el la falontaj arboj! Multo kaj multuloj estas nun
falontaj! Ĉi tie aspektos kiel arbaro post ventego. Ho, estas
delikate, jeno!</p>

<p>FJELDBO<br>
Sed diru al mi, sinjoro Hejre; kial ĝi vere interesas vin?</p>

<p>DANIEL HEJRE<br>
Interesas min? Mi ne estas iu interesprenanta viro, sinjoro doktoro!
Kiam mi ĝojas, tio estas en la nomo de miaj kuncivitanoj. Ĉi tie
kreiĝos vivo, enhavo, materio! Por mi persone — je Dio, por mi tio
povas esti sensignifa; mi diras, kiel la Granda Turko pri la
imperiestro de Aŭstrujo kaj la reĝo de Francio: Por mi estas
sensignife ĉu la porko manĝas la hundon aŭ ĉu la hundo manĝas la
porkon. <span class="staging">(eliras en la fono dekstre)</span></p>

<p>LA AMASO<br>
<span class="staging">(en la tendo)</span> Advokato Stensgård vivu! Li vivu! Hura! Hura por la
Asocio de la junuloj! Vinon! Punĉon! Hoj; hoj! Bieron! Hura!</p>

<p>BASTIAN MONSEN<br>
<span class="staging">(el la tendo)</span> Dio benu vin kaj ĉiujn homojn! <span class="staging">(kun plorsufokata
voĉo)</span> Ho, doktoro, mi sentas min fortega ĉi-vespere. Mi devas ion
fari!</p>

<p>FJELDBO<br>
Ne faru ceremoniojn. Sed <em>kion</em> volas vi fari?</p>

<p>BASTIAN MONSEN<br>
Mi pensas, ke mi iru en la danc-salonon por draŝi kelkajn el miaj
amikoj. <span class="staging">(elen malantaŭ la tendon)</span></p>

<p class="staging">(Stensgård venas el la tendo, sen ĉapelo kaj en forta ekscito.)</p>

<p>STENSGÅRD<br>
Kara Fjeldbo, ĉu estas vi?</p>

<p>FJELDBO<br>
Je via servo, sinjoro popolestro! Nu, vi certe estas elektita —?</p>

<p>STENSGÅRD<br>
Kompreneble; sed —</p>

<p>FJELDBO<br>
Kaj kio sekvu poste el tio ĉi? Kiuj postenoj de konfido en la
komunumo? Estro en la banko? Aŭ eble —?</p>

<p>STENSGÅRD<br>
Ho, ne parolu al mi pri tiaĵoj! Vi ankaŭ ne pensas tiel. Vi ne
estas tiel plata kaj malplena en la brusto, kiel vi deziras aspekti.</p>

<p>FJELDBO<br>
Jen io por aŭdi!</p>

<p>STENSGÅRD<br>
Fjeldbo! Estu mia amiko kiel antaŭe! Fariĝis dezerte inter ni.
Estis tiom da malĝojigaĵoj ĉe vi, ŝercemo, moko, kiuj forpuŝis
min. Ho, estis do maljuste de mi! <span class="staging">(ĉirkaŭbrakas lin)</span>  Ho, vi
eterna Dio, kiom feliĉa mi estas!</p>

<p>FJELDBO<br>
Ankaŭ vi! Eĉ mi; eĉ mi!</p>

<p>STENSGÅRD<br>
Jes, ĉu mi ne estus la plej fia fripono sur la tero, se tiu apogo de
beno ne faris min bona kaj brava? Per kio mi estas tion meritinta,
amiko? Kion mi, sentaŭgulo, estas farinta, ke mi fariĝis tiel
riĉigata?</p>

<p>FJELDBO<br>
Jen mia mano! Ĉi-vespere mi, je mia savo, ŝatas vin!</p>

<p>STENSGÅRD<br>
Dankon! Estu fidela kaj sincera. Mi estu. — Ĉu ne estas nedirebla
feliĉo tiel povante entuziasmigi ĉiujn, ĉiujn el la amaso? Ĉu oni
ne fariĝu bona el dankemo? Kaj ĉu oni ne devas ami ĉiujn homojn?
Ŝajnas al mi, ke mi povus premegi ĉiujn al mi, plori kaj pardonpeti
por pardono, ĉar Dio estis tiel partia por doni al mi pli ol al ili.</p>

<p>FJELDBO<br>
<span class="staging">(silente)</span> Jes; tiom nedireble multe povas la opulo ricevi. Eĉ ne
rampulo, eĉ ne verda folio laŭ la vojo povus mi subtreti
ĉi-vespere.</p>

<p>STENSGÅRD<br>
Vi?</p>

<p>FJELDBO<br>
Fina punkto! Pri tio ne estas la parolo. Mi nur volis diri, ke mi
komprenas vin.</p>

<p>STENSGÅRD<br>
Ho, kia delikata nokto! La muziko kaj la ĝojo sonas foren super la
herbejoj. Tie malsupre estas silente. — Jes, tiu homo, kies vivo ne
akceptas bapton el tia horo, li ne meritas vivi sur la tero de Dio.</p>

<p>FJELDBO<br>
Jes, sed diru nun, — kio konstruiĝos poste — morgaŭ kaj ĉiujn
labortagojn?</p>

<p>STENSGÅRD<br>
Konstruiĝos? Unue temas pri malkonstruo. — Vi, Fjeldbo, mi iam
sonĝis, — aŭ eble mi tion vidis; tamen ne, mi sonĝis; sed tiel
vive; ŝajnis al mi, ke estis veninta la tago de la lasta juĝo super
la tero. Mi povis vidi ĝian tutan rondon. Neniu suno estis; nur
flava ventega lumo. Ventegis; bloviĝis de okcidente kaj ĝi
kunbalais ĉion; unue ĝi forventis velkiĝintan foliaron, poste
homojn; — sed ili tamen tenis sin surpiede. La manteloj batiĝis
dense ĉirkaŭ ili, tiel ke aspekte ili ŝvebis kvazaŭ sidantaj dum
la flugo. Unue ili aspektis kiel urbanoj, kiuj postkuras siajn
ĉapelojn en vento; sed kiam ili proksimiĝis, ili estis imperiestroj
kaj reĝoj; kaj tio, kion ili postkuris kaj provis atingi, kaj kion
ili ĉiam estis proksimaj por kapti, sed neniam atingis, estis kronoj
kaj regnaj globoj. Ho, preterbloviĝis centoj kaj centoj el ĉiaj
specoj, kaj neniu sciis pri kio temis; sed multaj ĝemis kaj
demandis: De kie tamen venis tiu terura ventego? Jen respondiĝis:
Voĉo parolis, kaj tiu sola voĉo tiel resonis, ke la ventego
vekiĝis!</p>

<p>FJELDBO<br>
Kiam vi sonĝis tion ĉi?</p>

<p>STENSGÅRD<br>
Ho, iam, — mi ne memoras; antaŭ pluraj jaroj.</p>

<p>FJELDBO<br>
Okazis ribelo ie en Eŭropo, kaj vi manĝis ion pezan por
vespermanĝo kaj legis gazetojn poste.</p>

<p>STENSGÅRD<br>
La sama glacia fluo, la sama kurento laŭ la dorso mi sentis
ĉi-vespere. Jes, mi <em>laboru</em> kontentige. Mi estu la voĉo —</p>

<p>FJELDBO<br>
Aŭskultu, kara Stensgård, vi haltu kaj iomete pripensu. Vi volas
esti la voĉo, vi diras. Bone! Sed kie volas vi esti tiu voĉo? Ĉi
tie en la voktejo? Aŭ, se okazos pli alte, en la gubernio! Kaj kiuj
estu la resono, kiu frapos, tiel ke la ventego <em>vekiĝas</em>? Nu ja,
homoj kiel proprietulo Monsen kaj libropresisto Aslaksen kaj la
grasdorsa geniulo, sinjoro Bastian. Kaj anstataŭ la fuĝantaj
imperiestroj kaj reĝoj ni ekvidos bienulon Lundestad, kiu postkuras
sian parlamentan mandaton. Kio fariĝos do ĉio? Fariĝos kiel unue
montriĝis en la sonĝo, — filistroj en vento.</p>

<p>STENSGÅRD<br>
En la plej proksima najbareco, jes! Sed neniu scias kiom foren
ventego frapas.</p>

<p>FJELDBO<br>
Babilaĵo pri vi kaj via ventego! Kaj kiam venos al tio, ke vi,
blinda kaj konvinkigita kaj forlogita, kiel vi estas, direktas viajn
armilojn ĝuste kontraŭ la honesteco kaj taŭgeco inter ni —</p>

<p>STENSGÅRD<br>
Ne estas vero!</p>

<p>FJELDBO<br>
Estas vero! Monsen en Storli kaptis vin tuj kiam vi venis ĉi tien en
la komunumon; kaj se vi ne liberigos vin de li, tio fariĝos via
malsukceso. Ĉambelano Bratsberg estas honestulo; pri tio vi devas
fidi. Ĉu vi scias kial tiu bienposedanto portas malamon al li? Jes,
ĉar —</p>

<p>STENSGÅRD<br>
Mi toleras eĉ ne vorton pli! Eĉ ne solan vorton, kiu insultas miajn
amikojn!</p>

<p>FJELDBO<br>
Rigardu ĝisfunde en vi mem, Stensgård! Ĉu sinjoro Mons Monsen vere
estas via amiko?</p>

<p>STENSGÅRD<br>
Proprietulo Monsen plej bonvole malfermis sian domon por mi —</p>

<p>FJELDBO<br>
Li vane malfermas sian domon por la honestuloj ĉi tie.</p>

<p>STENSGÅRD<br>
Ho, kiujn nomas vi la honestuloj? Kelkaj arogantaj publikaj
oficistoj! Mi ja scias. Sed rilate al mi, oni akceptis min en Storli
per komplezemo kaj rekono, kiu —</p>

<p>FJELDBO<br>
Rekono; jes bedaŭrinde, — jen la kerna punkto.</p>

<p>STENSGÅRD<br>
Tute ne! Mi estas homo por vidi senpartie. Proprietulo Monsen havas
talentojn; li estas erudita; li havas komprenon por la publikaj
aferoj.</p>

<p>FJELDBO<br>
Talentojn? Nu jes, siamaniere. Li ankaŭ legas; li abonas la gazetojn
kaj el ili notis kiujn paroladojn vi faris, kaj kiujn artikolojn vi
skribis. Kaj ke li komprenas la publikajn aferojn, li kompreneble
montris samopiniante pri viaj paroladoj kaj viaj artikoloj en la
gazetoj.</p>

<p>STENSGÅRD<br>
Aŭskultu, Fjeldbo, nun denove elmergiĝas la feĉo en vi. Ĉu vi
neniam povas liberigi vin de tiu koto en la pensoj? Kial ĉiam supozi
fiajn aŭ ridindajn motivojn? Ho, vi vere ne opinias tion! Nun vi
denove havas fidindan aspekton. Mi nun diru al vi la plej bonan, la
kernan punkton. Ĉu vi konas Ragna?</p>

<p>FJELDBO<br>
Ragna Monsen? Jes; tiel de mencio.</p>

<p>STENSGÅRD<br>
Jes, ŝi foje venas al la familio de la ĉambelano.</p>

<p>FJELDBO<br>
En tuta silento. Ŝi kaj fraŭlino Bratsberg estas amikinoj ekde la
tempo de konfirmacio.</p>

<p>STENSGÅRD<br>
Kaj kion vi diras pri ŝi?</p>

<p>FJELDBO<br>
Jes, post ĉio kion mi aŭdis, ŝi certe estas ege ŝatinda knabino.</p>

<p>STENSGÅRD<br>
Ho, vi devus esti vidanta ŝin en la hejmo. Ŝi ne havas penson krom
pri la du etaj gefratoj. Kaj kiel estas ŝi ja fleginta sian
patrinon! Vi scias ke la patrino estis mense malsana la lastajn
jarojn de sia vivo.</p>

<p>FJELDBO<br>
Jes, efektive; mi mem estis kuracisto tie dum tempo. Sed diru al mi,
kara amiko, ĉu mi kredus, ke —?</p>

<p>STENSGÅRD<br>
Jes, Fjeldbo, mi vere amas ŝin; al vi mi povas tion diri. Jes, mi
bone komprenas, kio mirigas vin. Vi trovas strange, ke mi tiel rapide
post —. Jes, vi ja scias, ke mi estis fianĉiĝinta en Kristianio?</p>

<p>FJELDBO<br>
Jes, oni rakontis tion.</p>

<p>STENSGÅRD<br>
La tuta rilato estis seniluzio. Mi <em>devis</em> rompi; estis la plej bona
por ambaŭ partoj. Kredu, mi sufiĉe suferis sub tiu afero; mi sentis
min turmentata kaj premegata —. Nu, bona Dio, nun mi estas ekster
tio; tio estis ja mia kialo por forloĝiĝi.</p>

<p>FJELDBO<br>
Kaj rilate al Ragna Monsen vi estas certa pri vi mem?</p>

<p>STENSGÅRD<br>
Jes, mi estas, vi kredu! En tio ne eblas erari.</p>

<p>FJELDBO<br>
Sed do je Dio, fine decidu vin! Estas granda feliĉo! Ho, mi povus
tiom diri —</p>

<p>STENSGÅRD<br>
Ĉu vi povus? Ĉu ŝi ion diris? Eble al fraŭlino Bratsberg?</p>

<p>FJELDBO<br>
Vi ne komprenas min. Sed kiel eblas, ke vi meze dum tio ĉi, povas
iradi ĉi tie diboĉante en politikaj orgioj? Imagu ke la vilaĝara
babilado povas penetri en animon, kiu —</p>

<p>STENSGÅRD<br>
Kaj kial ne? La homo tamen ne estas tute simpla maŝino. Almenaŭ mi
ne. Krome, ĝuste tra tiuj luktoj kaj konfliktoj la vojo kondukas al
ŝi.</p>

<p>FJELDBO<br>
Damnite banala vojo.</p>

<p>STENSGÅRD<br>
Fjeldbo, mi estas ambicia; tion vi bone scias. Mi volas antaŭen en
la mondo. Pripensante ke mi havas tridek jarojn, kaj ankoraŭ staras
ĉe la komenco, mi sentas la dentojn de la konscienco mordi.</p>

<p>FJELDBO<br>
Jes, sed ne estas ĝiaj saĝodentoj.</p>

<p>STENSGÅRD<br>
Ne utilas paroli kun vi. Vi neniam sentis tiun pelantan, instigantan
deziron. Vi vagadis pigre ĉiujn viajn tagojn, — jen kiel studento,
jen antaŭ la ekzameno, jen eksterlande kaj nun ĉi tie —</p>

<p>FJELDBO<br>
Nu jes, eble; sed tamen estis ĝuinde. Kaj ne sekvas iu laciĝo
poste, kiel tiu, kiun oni sentas, kiam oni estas malsuprentretinta de
la tablo post kiam —</p>

<p>STENSGÅRD<br>
Kiun ajn aludon; sed tiun ĉi mi damninde ne toleras! Vi malbonfaras
per tiaĵo. Vi forprenas de mi la spiritan leviĝon —</p>

<p>FJELDBO<br>
Jes, sed sciu do; kiam la leviĝo estas tiel malfiksa —</p>

<p>STENSGÅRD<br>
Ne faru, mi diras! Ĉu vi rajtas enrompi en mian feliĉon? Ĉu vi
eble kredas, ke mi ne estas honesta?</p>

<p>FJELDBO<br>
Ho jes, je la ĉielo, mi kredas!</p>

<p>STENSGÅRD<br>
Nu, kial do fari min senenhava kaj abomena kaj malfidema al mi mem?
<span class="staging">(bruo kaj kriado en la tendo)</span> Aŭskultu, aŭskultu! Ili trinkas je
mia sano! Tio, kio povas kapti tiom multajn, — je la eterna Dio, en
ĝi <em>estas</em> vero!</p>

<p class="staging">(<b>Fraŭlino Bratsberg, fraŭlino Monsen</b> kaj <b>kandidato Helle</b> de
maldekstre transpaŝas la ejon mezfone.)</p>

<p>KANDIDATO HELLE<br>
<span class="staging">(al <b>fraŭlino Bratsberg</b>)</span> Jen vidu, fraŭlino; jen staras ja ĝuste
advokato Stensgård.</p>

<p>TORA<br>
Jes, do mi ne pluen akompanos vin. Bonan nokton, Ragna! Bonan nokton;
bonan nokton!</p>

<p>HELLE kaj FRAŬLINO MONSEN<br>
Bonan nokton; bonan nokton! <span class="staging">(Ili eliras dekstren.)</span></p>

<p>TORA<br>
<span class="staging">(pli proksima)</span> Mi estas la filino de la posedanto de la ferfarejo,
sinjoro Bratsberg. Mi havas leteron por vi de patro.</p>

<p>STENSGÅRD<br>
Por mi —?</p>

<p>TORA<br>
Bonvolu; jen ĝi estas. <span class="staging">(volas foriri)</span></p>

<p>FJELDBO<br>
Ĉu vi permesas ke mi akompanu?</p>

<p>TORA<br>
Ne, dankon; ne akompanu. Bonan nokton. <span class="staging">(eliras maldekstre)</span></p>

<p>STENSGÅRD<br>
<span class="staging">(legas pere de paperlanterno)</span> Jen kio?</p>

<p>FJELDBO<br>
Sed kara, — kion skribas la ĉambelano?</p>

<p>STENSGÅRD<br>
<span class="staging">(ekridas)</span> Tion mi do ne atendis!</p>

<p>FJELDBO<br>
Sed diru do —?</p>

<p>STENSGÅRD<br>
Ĉambelano Bratsberg estas kompatinda ulo.</p>

<p>FJELDBO<br>
Kaj tion vi kuraĝas —</p>

<p>STENSGÅRD<br>
Kompatinda; kompatinda! Diru al kiu ajn. Nu, tamen ne faru. <span class="staging">(kaŝas
la leteron)</span> Lasu tion inter ni!</p>

<p class="staging">(La kunvenantoj elvenas de la tendo.)</p>

<p>PROPRIETULO MONSEN<br>
Sinjoro kunvenestro! Kie estas sinjoro Stensgård?</p>

<p>LA AMASO<br>
Jen li staras! Hura!</p>

<p>LUNDESTAD<br>
La sinjoro advokato forgesis sian ĉapelon. <span class="staging">(donas ĝin al li)</span></p>

<p>PRESISTO ASLAKSEN<br>
Bonvolu; jen punĉo! Tuta bovlo!</p>

<p>STENSGÅRD<br>
Dankon; ne pli.</p>

<p>MONSEN<br>
Kaj la membroj eble memoras, ke morgaŭ ni kunvenos en Storli ĉe mi
por —</p>

<p>STENSGÅRD<br>
Morgaŭ? Ne, ja ne estus morgaŭ —?</p>

<p>MONSEN<br>
Ja certe; por decidi pri la cirkulero, kiu —</p>

<p>STENSGÅRD<br>
Ne, morgaŭ mi vere ne povas — Mi vidos postmorgaŭ aŭ la tagon
sekvantan. Nun, bonan nokton, sinjoroj; koran dankon pro hodiaŭ, kaj
hura por la estonteco!</p>

<p>LA AMASO<br>
Hura! Ni akompanu lin hejmen!</p>

<p>STENSGÅRD<br>
Dankon; dankon! Vi do ne devas —</p>

<p>ASLAKSEN<br>
Ni ĉiuj akompanos vin.</p>

<p>STENSGÅRD<br>
Do faru. Bonan nokton Fjeldbo; ĉar vi ja ne akompanos?</p>

<p>FJELDBO<br>
Ne. Sed tion mi volas diri al vi, ke tio kion vi diris pri ĉambelano
Bratsberg —</p>

<p>STENSGÅRD<br>
Tŝ, tŝ; estis troigita en la esprimo. Forstreku tion! — Nu ja,
miaj estimataj amikoj, se vi volas akompani, do venu; mi antaŭas.</p>

<p>MONSEN<br>
Vian brakon, Stensgård.</p>

<p>BASTIAN<br>
Kantistoj! Ekkantu! Ion vere nacian!</p>

<p>LA AMASO<br>
Kanton! Kanton! Muzikon!</p>

<p class="staging">(Popoleca kanto estas ludata kaj kantata. La procesio elmarŝas
dekstren en la fono.)</p>

<p>FJELDBO<br>
<span class="staging">(al <b>Lundestad</b> kiu postrestas)</span> Grandioza sekvantaro.</p>

<p>LUNDESTAD<br>
Nu jes. Tamen ankaŭ elstara estro.</p>

<p>FJELDBO<br>
Kaj kien vi nun do iros, sinjoro Lundestad?</p>

<p>LUNDESTAD<br>
Mi? Mi iros hejmen por kuŝigi min.</p>

<p class="staging">(Li salutas kaj foriras. <b>Doktoro Fjeldbo</b> postrestas sola.)</p>

<p class="aktfino">Kurteno</p>
</div>

<div class="acte">
<h3 class="actehead">DUA AKTO</h3>

<p class="staging">(Ĝardeno-ĉambro ĉe la ĉambelano. Elegantaj mebloj, piano, floroj
kaj raraj plantoj. Enirpordo en la fono. Maldekstre estas pordo al la
manĝoĉambro; dekstre pluraj vitraj pordoj al la ĝardeno.)</p>

<p class="staging">(<b>Presisto Aslaksen</b> staras ĉe la enirpordo. <b>Servistino</b> estas
enportanta kelkajn fruktobovlojn maldekstre.)</p>


<p>SERVISTINO<br>
Jes, sed vi ja aŭdas, ke la gastoj ankoraŭ sidas ĉetable. Vi devas
reveni poste.</p>

<p>ASLAKSEN<br>
Ne. Ĉu mi do ne povas atendi?</p>

<p>SERVISTINO<br>
Jes, se vi tion preferas; vi povas sidi <em>jen</em> dume.</p>

<p class="staging">(<b>Ŝi</b> iras en la manĝoĉambron. <b>Aslaksen</b> eksidas ĉe la pordo.
Paŭzo. <b>Doktoro Fjeldbo</b> envenas de la fono.)</p>

<p>FJELDBO<br>
Nu, bonan tagon, Aslaksen; ĉu vi <em>tie ĉi</em>?</p>

<p>SERVISTINO<br>
<span class="staging">(revenas)</span> Ho, kiel malfrue la doktoro venas!</p>

<p>FJELDBO<br>
Mi vokiĝis al malsanulo.</p>

<p>SERVISTINO<br>
Kaj la ĉambelano kaj la fraŭlino postdemandis vin.</p>

<p>FJELDBO<br>
Ĉu ili faris?</p>

<p>SERVISTINO<br>
Jes, la doktoro absolute envenu. Aŭ ĉu mi eble sciigu ke —</p>

<p>FJELDBO<br>
Ne, ne; ne faru. Mi certe ekhavos pecon da manĝaĵo poste; nun mi
dume atendas ĉi tie.</p>

<p>SERVISTINO<br>
Jes, ili certe baldaŭ estos finintaj. <span class="staging">(Ŝi eliras en la fono.)</span></p>

<p>ASLAKSEN<br>
<span class="staging">(iom poste)</span> Kaj vi povas preterlasi tian gastig-regalon, — kun
kukoj kaj bona vino kaj ĉiaj bonaĵoj?</p>

<p>FJELDBO<br>
Jes, je diablo, oni pleje ricevas tro ol malmulte el bonaĵoj ĉi tie
en la regiono.</p>

<p>ASLAKSEN<br>
Pri tio mi ne povas samopinii.</p>

<p>FJELDBO<br>
Hm. Sed diru, — ĉu vi iun atendas?</p>

<p>ASLAKSEN<br>
Mi iun atendas, jes!</p>

<p>FJELDBO<br>
Kaj hejme estas tolereble bone? Via edzino —?</p>

<p>ASLAKSEN<br>
Kuŝas lite kiel ordinare; tusas kaj marasmiĝas.</p>

<p>FJELDBO<br>
Kaj la dua plej aĝa?</p>

<p>ASLAKSEN<br>
Ho, li estas kaj restas invalida; tion vi ja scias. Tiel ja estu por
ni; — kion diable utilas paroli pri tiaĵo!</p>

<p>FJELDBO<br>
Ke mi rigardu vin, Aslaksen!</p>

<p>ASLAKSEN<br>
Nu; kion vi volas vidi?</p>

<p>FJELDBO<br>
Hodiaŭ vi trinkis.</p>

<p>ASLAKSEN<br>
Mi ankaŭ faris hieraŭ.</p>

<p>FJELDBO<br>
Hieraŭ; jes, nu lasu tion; sed hodiaŭ kaj —</p>

<p>ASLAKSEN<br>
Sed tiuj tie interne? Ŝajnas al mi, ke ankaŭ ili trinkas.</p>

<p>FJELDBO<br>
Jes, kara Aslaksen, vi iamaniere pravas; sed la kondiĉoj tamen estas
malsamaj en nia mondo.</p>

<p>ASLAKSEN<br>
Mi ne elektis miajn kondiĉojn.</p>

<p>FJELDBO<br>
Ne, Dio elektis por vi.</p>

<p>ASLAKSEN<br>
Ne, li ne faris. Estas homoj kiuj elektis. Daniel Hejre elektis, kiam
li prenis min el la presejo kaj igis min studi. Kaj ĉambelano
Bratsberg elektis, kiam li ruinigis Daniel Hejre, tiel ke mi devis
reiri al la presejo.</p>

<p>FJELDBO<br>
Nun vi parolas kontraŭ propra scio. Ĉambelano Bratsberg neniam
ruinigis Daniel Hejre; Daniel Hejre ruinigis sin mem.</p>

<p>ASLAKSEN<br>
Nu do! Sed kiel kuraĝis Daniel Hejre ruinigi sin mem, kiam li tiel
respondecis por mi? Dio ankaŭ kulpas, kompreneble. Kial li donus al
mi talentojn kaj kapablon? Nu, tiujn mi ja estus povinta uzi kiel
honesta metiisto; sed jen venis la maljuna babilaĉulo —</p>

<p>FJELDBO<br>
Jeno estas fia, kion vi diras. Daniel Hejre efektive atentis pri vi
en la plej bona intenco.</p>

<p>ASLAKSEN<br>
Nu, lia bona intenco, je Dio, malmulte helpas al mi. — Tie ene, kie
ili nun sidas tostante kaj je-la-via-saniĝante, tie ankaŭ mi sidis;
estis kiel unu el ili; estis bele vestita —! Tio do estus io por mi;
por mi, kiu tiom legis, kaj kiu tiom longe soifis por partopreni en
ĉio tio, kio estas glora en la mondo. Ho jes! Kiom longe estis Jeppe
en paradizo? Knalo kaj falo, elen denove; — la tuta gloro
litermiksiĝis, kiel ni diras en la presejo.</p>

<p>FJELDBO<br>
Nu ja; pri vi tamen ne tiel malbone statis; vi ja havis por vivteno
vian metion.</p>

<p>ASLAKSEN<br>
Jeno estas bona babilado. Post tiaĵo la rango ne plu estas ies
rango. Ili forprenis de mi mian starejon kaj metis min sur
glaci-glitaĵon, — kaj aldone mi devas aŭdi mokvortojn ĉar mi
stumblas.</p>

<p>FJELDBO<br>
Nu; mi efektive ne volas severe riproĉi vin —</p>

<p>ASLAKSEN<br>
Ja, tiel vi ja faras ĝuste. — Estas stranga konfuzo! Daniel Hejre
kaj la providenco kaj la ĉambelano kaj la sorto kaj la cirkonstancoj
— kaj ankaŭ mi mem! Mi foje intencis klarigi ĉion tion, kaj verki
libron pri ĝi; sed ĉio estas tiel damnite kompleksa ke —
<span class="staging">(ekrigardas al la pordo maldekstre)</span> Jen jen; nun ili ekstaras de la
tablo.</p>

<p class="staging">(La festenantoj, <b>sinjorinoj kaj sinjoroj</b>, dum gaja interparolo iras
el la manĝosalono elen en la ĝardenon. Inter la gastoj estas
<b>advokato Stensgård</b> kun <b>Tora</b> ĉe la maldekstra kaj <b>Selma</b> ĉe la
dekstra brako. <b>Doktoro Fjeldbo</b> kaj <b>presisto Aslaksen</b> staras supre
apud la pordo en la fono.)</p>

<p>STENSGÅRD<br>
Jes, mi ja estas fremdulo ĉi tie; la sinjorinoj do diru, kien mi
ilin konduku.</p>

<p>SELMA<br>
Elen en la libero; vi devas vidi la ĝardenon.</p>

<p>STENSGÅRD<br>
Ho jes, estus ĝuinde! <span class="staging">(eliras tra la antaŭa vitra pordo dekstre)</span></p>

<p>FJELDBO<br>
Sed je Dio, tie estas ja Stensgård!</p>

<p>ASLAKSEN<br>
Jes, estas li, kiun mi serĉas. Mi sufiĉe longe postkuris lin;
feliĉe mi do renkontis Daniel Hejre —</p>

<p class="staging">(<b>Daniel Hejre</b> kaj <b>Erik Bratsberg</b> venas de la manĝosalono.)</p>

<p>DANIEL HEJRE<br>
He-he; je mia savo la ŝereo estis bonega! Mi ne gustumis similaĵon
post kiam mi estis en Londono.</p>

<p>ERIK BRATSBERG<br>
Jes, ĉu ne? Ĝi povas tute vivigi homon!</p>

<p>DANIEL HEJRE<br>
Aĥ, aĥ; estas vera ĝojego vidi sian monon tiel bone elspezita.</p>

<p>ERIK BRATSBERG<br>
Kiel? <span class="staging">(ridetante)</span> Nu; jes, jes do!</p>

<p class="staging">(Ili eliras en la ĝardenon.)</p>

<p>FJELDBO<br>
Vi parolos kun Stensgård, vi diras?</p>

<p>ASLAKSEN<br>
Mi faros.</p>

<p>FJELDBO<br>
Pri komercaĵoj?</p>

<p>ASLAKSEN<br>
Kompreneble; la festoraporto en la gazeto —</p>

<p>FJELDBO<br>
Jes, sciu, — tial vi devas dume atendi tie ekstere —</p>

<p>ASLAKSEN<br>
En la koridoro?</p>

<p>FJELDBO<br>
En la antaŭĉambro, jes! Ĉi tie estas nek tempo nek loko —; mi
atentos kiam Stensgård momenton estas sola; aŭdu —!</p>

<p>ASLAKSEN<br>
Ho jes; mi atendas ĝis mia tempo venos. <span class="staging">(eliras en la fono)</span></p>

<p class="staging">(<b>Ĉambelano Bratsberg, bienposedanto Lundestad, ferfareja
administranto Ringdal</b> kaj kelkaj aliaj sinjoroj elvenas de la
manĝosalono.)</p>

<p>ĈAMBELANO<br>
<span class="staging">(en konversacio; al <b>Lundestad</b>)</span> Senrespekte, vi diras? Nu, pri la
formo mi ne multe atentas; sed estis oraj eroj en tiu parolado; pri
tio mi povas certigi al vi.</p>

<p>LUNDESTAD<br>
Nu jes; ĉar la ĉambelano estas kontenta; tial ankaŭ mi povas tia
esti.</p>

<p>ĈAMBELANO<br>
Tion ankaŭ mi opinias. Nu, jen la doktoro! Kaj verŝajne kun
malplena stomako?</p>

<p>FJELDBO<br>
Ne gravas, sinjoro ĉambelano; ĉi tie ne estas longa distanco al la
manĝaĵejo; — mi rigardas min duone kvazaŭ hejmano en la domo.</p>

<p>ĈAMBELANO<br>
Jen, jen; ĉu tiel? Tion vi do ne devus fari antaŭtempe.</p>

<p>FJELDBO<br>
Kiel? Vi do ne ofendiĝas? Vi ja mem permesis al mi —</p>

<p>ĈAMBELANO<br>
Kion mi permesis al vi, estas permesita. — Nu, nu; konsideru vin
hejmano, kaj vidu ĉu vi trovos la vojon al la manĝaĵejo.
<span class="staging">(frapetas lin sur la ŝultron kaj turnas sin al <b>Lundestad</b>)</span> Jen
<em>jen</em> estas iu; lin vi povas nomi aventuristo kaj — kaj tio alia,
kion mi ne memoras.</p>

<p>FJELDBO<br>
Sed sinjoro ĉambelano!</p>

<p>LUNDESTAD<br>
Ne, mi asertas —</p>

<p>ĈAMBELANO<br>
Neniuj disputoj post la manĝo; ne estas komforte. Nun baldaŭ ni
ricevos kafon tie ekstere. <span class="staging">(eliras kun la gastoj en la ĝardenon.)</span></p>

<p>LUNDESTAD<br>
<span class="staging">(al <b>Fjeldbo</b>)</span> Ĉu aŭdiĝus kiel strange ke la ĉambelano kondutas
hodiaŭ?</p>

<p>FJELDBO<br>
Tion mi rimarkis jam hieraŭ vespere.</p>

<p>LUNDESTAD<br>
Imagu; li absolute insistas pri tio ke mi estus nominta sinjoron
Stensgård aventuristo aŭ io tia!</p>

<p>FJELDBO<br>
Ho, pa, sinjoro Lundestad; se nun tiel estus? Sed pardonu; mi devas
malsupreniri por saluti la sinjorinojn de la domo. <span class="staging">(eliras dekstre)</span></p>

<p>LUNDESTAD<br>
<span class="staging">(al <b>Ringdal</b>, kiu pretigas ludtablon)</span> Kiel klariĝas tio, ke
advokato Stensgård venas ĉi tien?</p>

<p>RINGDAL<br>
Nu, diru al mi, vi. Unue li ne estis en la listo.</p>

<p>LUNDESTAD<br>
Do poste? Post la superŝutado, kiun la ĉambelano ricevis hieraŭ —?</p>

<p>RINGDAL<br>
Jes, ĉu vi komprenas tiaĵon?</p>

<p>LUNDESTAD<br>
Kompreni tion? Ho jes, ho jes.</p>

<p>RINGDAL<br>
<span class="staging">(pli mallaŭte)</span> Ĉu vi opinias, ke la ĉambelano timas lin?</p>

<p>LUNDESTAD<br>
Mi opinias, ke li estas singardema, — mi opinias.</p>

<p class="staging">(Interparolante ili iras al la fono kaj poste elen en la ĝardenon;
samtempe <b>Selma</b> kaj <b>Stensgård</b> aperas en la antaŭa ĝardena
pordo.)</p>

<p>SELMA<br>
Jes, nun rigardu; tie super la arbopintoj vidiĝas kaj la preĝeja
turo kaj tuta la supra parto de la urbo.</p>

<p>STENSGÅRD<br>
Jes, vere; tion mi ne estus kredanta.</p>

<p>SELMA<br>
Ĉu ne ŝajnas al vi ke la vidaĵo de ĉi tie estas rava?</p>

<p>STENSGÅRD<br>
Ĉio estas rava ĉi tie; la ĝardeno, elvidaĵo kaj la sunlumo kaj la
homoj! Ho bona Dio, kiel ĉio estas rava! Kaj ĉi tie vi loĝas la
tutan someron?</p>

<p>SELMA<br>
Ne, ne mi kaj mia edzo; ni venas kaj foriras. Ni havas belegan domon
ene en la urbo, multe pli bela ol ĉi tie; jes, vi certe vidos ĝin.</p>

<p>STENSGÅRD<br>
Kaj via familio eble ankaŭ loĝas en la urbo?</p>

<p>SELMA<br>
Familio? Kiu tiu familio estus?</p>

<p>STENSGÅRD<br>
Nu, mi ne sciis —</p>

<p>SELMA<br>
Ni fabelprincinoj ne havas familiojn.</p>

<p>STENSGÅRD<br>
Fabelprincinoj?</p>

<p>SELMA<br>
El tio ni maksimume havas tian malican bopatrinon —</p>

<p>STENSGÅRD<br>
Sorĉistinon, nu! Kaj vi do estas princino?</p>

<p>SELMA<br>
De ĉiuj la sinkintaj kasteloj, kie oni ludas ĵaŭd-nokte. Doktoro
Fjeldbo opinias, ke tio devus esti agrabla vivofico; sed — do nun vi
aŭskultu —</p>

<p>ERIK BRATSBERG<br>
<span class="staging">(de la ĝardeno)</span> Do, fine oni trovas la sinjorineton!</p>

<p>SELMA<br>
Jes, la sinjorino rakontas al sinjoro Stensgård pri la paso de sia
vivo.</p>

<p>ERIK BRATSBERG<br>
Jen, jen; kaj kiun rolon aktoras la edzo en la vivdaŭro de la
sinjorino?</p>

<p>SELMA<br>
Princo, kompreneble. <span class="staging">(al <b>Stensgård</b>)</span> Vi scias, ke ĉiam venas princo,
kiu liberigas la princinon de la sorĉaĵo, kaj jen ĉio estas ege
bona, kaj estas ĝojo kaj gratulado en la mondo, kaj — finite
pri la fabelo.</p>

<p>STENSGÅRD<br>
Ho; jeno estis tro mallonga.</p>

<p>SELMA<br>
Jes, eble, — iamaniere.</p>

<p>ERIK BRATSBERG<br>
<span class="staging">(ĉirkaŭbrakas ŝin)</span> Sed el tiu fabelo ŝpiniĝis iu nova, kaj en
ĝi la princino fariĝis reĝino!</p>

<p>SELMA<br>
Samkondiĉe kiel la veraj princinoj, ĉu?</p>

<p>ERIK BRATSBERG<br>
Kiaj kondiĉoj?</p>

<p>SELMA<br>
Ili iru eksterlanden; foren al fremda regno.</p>

<p>ERIK BRATSBERG<br>
Cigaron, sinjoro Stensgård?</p>

<p>STENSGÅRD<br>
Dankon; ne nun.</p>

<p class="staging">(<b>Doktoro Fjeldbo</b> kaj <b>Tora</b> venas el la ĝardeno.)</p>

<p>SELMA<br>
<span class="staging">(al ili)</span> Kara Tora, jen vi estas! Vi do ne estas malsana?</p>

<p>TORA<br>
Mi? Ne.</p>

<p>SELMA<br>
Ho jes; vi certe estas; ŝajnas al mi, ke vi tiel fervore konsultas
la doktoron la lastajn tagojn.</p>

<p>TORA<br>
Ne, mi certigas vin —</p>

<p>SELMA<br>
Babilaĵo; ke mi palpu! Vi brulas. Kara doktoro, ĉu vi ne opinias,
ke tiu varmo mildiĝos?</p>

<p>FJELDBO<br>
Ĉio havu sian tempon.</p>

<p>TORA<br>
Frosto ja ne estas pli bona —</p>

<p>SELMA<br>
Ne, sed la neŝanĝiĝanta meza varmo, — tiel diras ankaŭ mia edzo.</p>

<p>LA ĈAMBELANO<br>
<span class="staging">(venas de la ĝardeno)</span> La tuta familio kunveninta en intima aro? Tio
ne estas tre bonkonduta al la gastoj.</p>

<p>TORA<br>
Kara patro, nun mi tuj —</p>

<p>LA ĈAMBELANO<br>
Aha, ĉu estas vi al kiu la sinjorinoj amindumas, sinjoro Stensgård.
Pri tio mi zorgu.</p>

<p>TORA<br>
<span class="staging">(mallaŭte al Fjeldbo)</span> Restu!</p>

<p class="staging">(Ŝi iras en la ĝardenon.)</p>

<p>ERIK BRATSBERG<br>
<span class="staging">(proponas al <b>Selma</b> la brakon)</span> Ĉu la sinjorino akceptas —?</p>

<p>SELMA<br>
Venu! <span class="staging">(ambaŭ elen dekstre)</span></p>

<p>LA ĈAMBELANO<br>
<span class="staging">(postrigardas ilin)</span> Kapabli disigi tiujn du, ne estas pripensinde.</p>

<p>FJELDBO<br>
Estus ankaŭ pekinda penso.</p>

<p>LA ĈAMBELANO<br>
Jes, kiel tamen Dio estas la kuratoro de la malsaĝuloj! <span class="staging">(ekkrias)</span>
Tora, Tora, do zorgu iom pri Selma! Serĉu ŝalon por ŝi; kaj ne
lasu ŝin tiel ĉirkaŭkuri; ŝi malvarmumiĝas! Ja, ni homoj estas
malsaĝaj, doktoro! Ĉu vi havas kuracilon kontraŭ tiaĵo?</p>

<p>FJELDBO<br>
Jes; la spertopagoj. Tiujn oni prefere metu malantaŭ la orelo, kaj
tiam oni kondutos pli saĝe alian fojon.</p>

<p>LA ĈAMBELANO<br>
Ej-ej! Dankon pro tiu konsilo. Sed vi, kiu konsideras vin kiel hejme
ĉi tie, vi efektive zorgu iom pri viaj fremduloj.</p>

<p>FJELDBO<br>
Nu bone; Stensgård, eble ni du —?</p>

<p>LA ĈAMBELANO<br>
Ho ne, kara, — jen iras mia malnova amiko, Hejre —</p>

<p>FJELDBO<br>
Jes, ankaŭ li konsideras sin kiel hejme ĉi tie.</p>

<p>LA ĈAMBELANO<br>
Ha, ha, ha! Li tiel faras, jes!</p>

<p>FJELDBO<br>
Nu, ni du kuniĝu kaj provu nian plej bonan. <span class="staging">(iras en la ĝardenon)</span></p>

<p>STENSGÅRD<br>
Sinjoro ĉambelano menciis Daniel Hejre. Mi devas diri, ke mi
surpriziĝis vidi lin ĉi tie.</p>

<p>LA ĈAMBELANO<br>
Ĉu vere? Sinjoro Hejre kaj mi estas lernejaj kamaradoj kaj amikoj de
la juneco. Ni krome kuntuŝiĝis en multaj niaj vivrilatoj —</p>

<p>STENSGÅRD<br>
Jes, pri tiuj kuntuŝiĝoj sinjoro Hejre nin distris hieraŭ vespere.</p>

<p>LA ĈAMBELANO<br>
Hm!</p>

<p>STENSGÅRD<br>
Se ne estus pro li, mi do certe ne en mia animstato superboliĝus,
kiel mi faris. Sed li havas manieron priparoli homojn kaj okazaĵojn,
kiuj —; entute, sidas malica buŝo sur li.</p>

<p>LA ĈAMBELANO<br>
Mia kara juna amiko, — sinjoro Hejre estas mia gasto; tion vi ne
rajtas forgesi. Plena libereco en mia domo; sed sub tiu kondiĉo ke
nenio nekavalireca diriĝas pri personoj en mia socio.</p>

<p>STENSGÅRD<br>
Mi petas pardonon —!</p>

<p>LA ĈAMBELANO<br>
Nu, nu, nu; vi apartenas al la juna generacio, kiu ne estas tiom
skrupula. Rilate al sinjoro Hejre, mi dubas ĉu vi lin ĝisfunde
konas. Sinjoro Hejre tamen estas viro al kiu mi multe ŝuldas.</p>

<p>STENSGÅRD<br>
Jes, tion li efektive pretendis; sed mi ne kredis, ke —</p>

<p>LA ĈAMBELANO<br>
Mi ŝuldas al li la plej bonan en nia familia feliĉo, sinjoro
Stensgård! Mi ŝuldas al li mian bofilinon. Jes, tiel vere estas.
Daniel Hejre zorgis pri ŝi en ŝia infaneco: ŝi estis eta
mirindaĵo; donis koncertojn jam je la aĝo de dek; jes, vi certe
aŭdis ŝin menciata? Selma Sjøblom —?</p>

<p>STENSGÅRD<br>
Sjøblom? Jes, ĝuste; ŝia patro estis svedo.</p>

<p>LA ĈAMBELANO<br>
Muzikinstruisto, jes. Li venis ĉi tien antaŭ multaj jaroj. La
ekonomia stato de muzikisto estas, kiel vi scias, ordinare ne el la
plej bonaj; kaj liaj vivmanieroj do ankaŭ ne favoras —; nu, sinjoro
Hejre ĉiam estis talent-ĉasisto; li zorgis pri la infano, sendis
ŝin al Berlino; kaj post la morto de ŝia patro, kaj la ŝanĝo en
la ekonomia stato de Hejre, ŝi revenis al Kristiania, kie ŝi
kompreneble akceptiĝis en la plej bonajn rondojn. Tiel, vidu,
fariĝis ebleco ke ŝi kaj mia filo renkontiĝus.</p>

<p>STENSGÅRD<br>
Jes, tiel maljuna Hejre efektive estis ilo —</p>

<p>LA ĈAMBELANO<br>
Tiel unu afero miksiĝas enen en aliaĵoj en la vivo. Iloj, tiaj ni
ĉiuj estas; ankaŭ vi; tio signifas, malkonstruenda —</p>

<p>STENSGÅRD<br>
Ho, sinjoro ĉambelano, mi petas vin; mi estas tute hontema —</p>

<p>LA ĈAMBELANO<br>
Hontema?</p>

<p>STENSGÅRD<br>
Jes, estis ja ekstreme nekonvene —</p>

<p>LA ĈAMBELANO<br>
Kontraŭ la formo estus eble io aŭ alia direnda, sed la intenco
estis bona. Kaj pri tio mi vin petas: Parolu malkaŝe kun mi, honeste
kaj senceremonie. Vidu, ni ĉiuj deziras ja la plej bonan; estas ja
mia devo —</p>

<p>STENSGÅRD<br>
Kaj vi permesas, ke mi parolu malkaŝe kun vi?</p>

<p>LA ĈAMBELANO<br>
Jes, Dio scias, ke mi faras. Ĉu vi ne kredas, ke mi longe vidis, ke
la vivo ĉi tie iel prenis direkton, kiu estas iu alia ol dezirinde?
Sed kion mi farus? En la tempo de karmemora reĝo Karlo Johano mi
plejparte vivis en Stockholmo. Nun mi estas maljuna; cetere estas
kontraŭ mia naturo antaŭentrudi reformojn, aŭ persone miksiĝi en
tiun ĉi publikan tumulton. Vi kontraŭe, sinjoro Stensgård, vi havas
ĉiujn eblecojn; tial ni kuntenu.</p>

<p>STENSGÅRD<br>
Dankon, sinjoro ĉambelano! Dankon, dankon!</p>

<p class="staging">(<b>Ferfareja administranto Ringdal</b> kaj <b>Daniel Hejre</b> venas de la
ĝardeno.)</p>

<p>RINGDAL<br>
Kaj mi diras al vi, ke devas esti miskompreno.</p>

<p>DANIEL HEJRE<br>
Ĉu do? Estus strange! Ĉu mi miskomprenus miajn proprajn orelojn?</p>

<p>LA ĈAMBELANO<br>
Io nova, Hejre?</p>

<p>DANIEL HEJRE<br>
Nenio alia ol ke Anders Lundestad estas survoje transiri al la
Storli-partio.</p>

<p>LA ĈAMBELANO<br>
Ho, vi ŝercas!</p>

<p>DANIEL HEJRE<br>
Mi petas pardonon, altestimata; sed mi havas tion el lia propra
buŝo. Bienposedanto Lundestad intencas kaŭze de malbonigita
sanstato retiri sin al la privata vivo; kaj jen oni povas konkludi
pri la sekvo.</p>

<p>STENSGÅRD<br>
Kaj tion vi havas el lia propra buŝo?</p>

<p>DANIEL HEJRE<br>
Jes, efektive; li publikigis la gravan okazaĵon meze en aŭskultanta
aro tie malsupre; he-he!</p>

<p>LA ĈAMBELANO<br>
Sed, mia bona Ringdal, kiel tio ĉi klariĝas?</p>

<p>DANIEL HEJRE<br>
Ho, tio ne estas malfacile diveninda.</p>

<p>LA ĈAMBELANO<br>
Jes, efektive. Sed tio estas ja granda afero por la distrikto.
Kunvenu, Ringdal; ni devas vere paroli kun la viro.</p>

<p class="staging">(Li kaj <b>Ringdal</b> iras en la ĝardenon.)</p>

<p>DOKTORO FJELDBO<br>
<span class="staging">(de la malantaŭa ĝardenpordo)</span> Ĉu la ĉambelano eliris?</p>

<p>DANIEL HEJRE<br>
Tŝ; la saĝuloj havos konsilion! Granda novaĵo, doktoro! Lundestad
rezignos pri la seĝo en la parlamento.</p>

<p>FJELDBO<br>
Ho, ne estas probable?</p>

<p>STENSGÅRD<br>
Jes, ĉu vi komprenas?</p>

<p>DANIEL HEJRE<br>
Ja, nun fariĝos tumulto kaj bruo. Estas la asocio de la junuloj, kiu
komencis aktiviĝi, sinjoro Stensgård! Ĉu vi scias, kion vi devus
nomi tiun asocion? Nu, mi diros al vi poste.</p>

<p>STENSGÅRD<br>
Ĉu vi vere kredas, ke estas nia asocio —?</p>

<p>DANIEL HEJRE<br>
Pri tio estas, je mia savo, neniu dubo. Nu, do ni havos la ĝojon
sendi la proprietulon kiel parlamentanon. Ho, ke li jam estis for! —
mi volonte veturigus lin —; sufiĉe; he-he! <span class="staging">(eliras en la
ĝardenon)</span></p>

<p>STENSGÅRD<br>
Sed diru al mi, Fjeldbo, — kiel vi komprenas tion ĉi?</p>

<p>FJELDBO<br>
Estas aliaj aferoj, kiuj estas pli malfacile kompreneblaj. Kiel vi
venas ĉi tien?</p>

<p>STENSGÅRD<br>
Mi? Kiel la ceteraj, kompreneble; mi estas invitita.</p>

<p>FJELDBO<br>
Jes, vi fariĝis hieraŭ vespere, mi aŭdas; — post via parolado —</p>

<p>STENSGÅRD<br>
Nu jes?</p>

<p>FJELDBO<br>
Sed ke vi akceptis tiun inviton —!</p>

<p>STENSGÅRD<br>
Jes, kion mi diable farus? Mi ne povis do ofendi tiujn bonajn homojn.</p>

<p>FJELDBO<br>
Ĉu! Vi ne povis? En via parolado vi tamen povis.</p>

<p>STENSGÅRD<br>
Babilaĵo! En mia parolado mi atakis principojn, ne personojn.</p>

<p>FJELDBO<br>
Kaj kiel vi nun klarigas la inviton de la ĉambelano?</p>

<p>STENSGÅRD<br>
Nu, kara amiko, estas ja nur unu klarigo pri tio.</p>

<p>FJELDBO<br>
Nome, ke la ĉambelano timas vin?</p>

<p>STENSGÅRD<br>
Je Dio, li ne havu kaŭzon por tio! Li estas honestulo.</p>

<p>FJELDBO<br>
Li estas.</p>

<p>STENSGÅRD<br>
Kaj ĉu ne estas io kortuŝa en tio, ke la maljunulo rilatiĝas al la
afero tiamaniere? Kaj kiel rava estis fraŭlino Bratsberg, kiam ŝi
alportis la leteron!</p>

<p>FJELDBO<br>
Sed diru, — la sceno de hieraŭ do ne fariĝis priparolata ĉi tie?</p>

<p>STENSGÅRD<br>
Ho fore de tio; ili estas tro bonkondutaj homoj por tuŝi tiaĵon.
Sed mordiĝas mia konscienco; poste mi petos pardonon —</p>

<p>FJELDBO<br>
Ho ne, tion mi devas firme malkonsili! Vi ne konas la ĉambelanon —</p>

<p>STENSGÅRD<br>
Nu ja; do miaj agoj parolu por mi.</p>

<p>FJELDBO<br>
Vi do ne volas rompi kun la Storli-grupo?</p>

<p>STENSGÅRD<br>
Mi okazigos repaciĝon; mi havas ja mian asocion; ĝi jam estas
potenca, kiel vi vidas.</p>

<p>FJELDBO<br>
Jes, sed unu afero dum mi memoras; — via amo al fraŭlino Monsen —;
hieraŭ mi konsilis al vi fari ĝin serioza —</p>

<p>STENSGÅRD<br>
Nu ja, ni ĉiam povas —</p>

<p>FJELDBO<br>
Nun, aŭskultu; mi pli bone pripensis tion. Vi forĵetu tiun planon
el la pensoj.</p>

<p>STENSGÅRD<br>
Jes, pri tio mi pensas ke vi pravas. Se oni edzigas sin en
nekulturita familio, oni kvazaŭ edzigas sin al la tuta familio.</p>

<p>FJELDBO<br>
Nu jes; kaj el tiu kaj el aliaj kialoj —</p>

<p>STENSGÅRD<br>
Monsen <em>estas</em> nekulturita persono, tion mi nun vidas.</p>

<p>FJELDBO<br>
Jes, li ja ne ĝuste estas bontona viro.</p>

<p>STENSGÅRD<br>
Ne, tio efektive estas certa! Li paroladas malice pri homoj kiujn li
akceptas en sian domon; tio ne estas kavalireca. En Storli odoras de
malbona tabako en ĉiuj ĉambroj —</p>

<p>FJELDBO<br>
Sed, kara, — ke vi ne sentis tiun tabakodoron antaŭ nun —?</p>

<p>STENSGÅRD<br>
Estas la komparo, kiu tion kaŭzas. Mi venis en falsajn rilatojn ĉi
tie en la distrikto ek de la unua renkonto. Mi falis inter la ungegoj
de parti-trotadantoj, kiuj plenhurligis miajn orelojn. Finite pri
tio! Mi ne volas penegadi kiel ilo por egoismo aŭ por krudeco kaj
stulteco.</p>

<p>FJELDBO<br>
Sed por kio vi do uzu vian asocion?</p>

<p>STENSGÅRD<br>
La asocio restos neŝanĝita; ĝi estas fondita sur sufiĉe vasta
bazo; — nu, tio signifas, ke ĝi estas fondita por kontraŭbatali
malbonan influon; — nur nun mi vidas de kiu flanko tiu influo venos.</p>

<p>FJELDBO<br>
Sed ĉu vi opinias, ke la “junuloj” vidos la samon?</p>

<p>STENSGÅRD<br>
Ili <em>vidu</em>. Mi do kuraĝas postuli, ke tiaj uloj akomodu sin al mia
pli bona sperto.</p>

<p>FJELDBO<br>
Sed se ili tamen ne volas?</p>

<p>STENSGÅRD<br>
Ili do iru sian propran vojon. Mi ne plu bezonas ilin. Kaj cetere,
ĉu vi opinias, ke mi en obstina blindeco, kaj pro mizera
konsekvencado, lasus mian estontecon gliti en eraran spuron kaj
neniam atingi la celon?</p>

<p>FJELDBO<br>
Kion vi pensas per celo?</p>

<p>STENSGÅRD<br>
Vivo kiu korespondas al miaj talentoj, kaj kiu plenumigas ĉiujn
miajn interesojn.</p>

<p>FJELDBO<br>
For la ŝvebantaj parolturniĝoj! Kion vi pensas per celo?</p>

<p>STENSGÅRD<br>
Nu, al vi mi eble povas tion diri. Per la celo mi pensas: Iam en la
tempo fariĝi parlamentano aŭ ministro, kaj feliĉe edziĝita en
riĉan kaj respektatan familion.</p>

<p>FJELDBO<br>
Jen, jen; kaj do vi eble pensas pere de la rilatoj de la ĉambelano —?</p>

<p>STENSGÅRD<br>
Pere de mi mem mi intencas tion atingi! Tio venos kaj tio venu; sed
tute de si mem. Nu, tio tamen estas fora perspektivo; — ke tio
restu! Ĝis tiam mi volas vivi kaj ĝui ĉi tie la belecon kaj la
sunlumon —</p>

<p>FJELDBO<br>
Ĉi tie?</p>

<p>STENSGÅRD<br>
Jes, ĉi tie! Estas ĉi tie belaj moroj; ĉi tie estas gracio en la
ekzisto; ĉi tie la planko estas metita kvazaŭ nur por esti tretata
de lakŝuoj; ĉi tie la apogseĝoj estas profunde molaj, kaj la
sinjorinoj sidas bele en ili; ĉi tie la konversacio fluas facile kaj
elegante, kiel ĵetludo; ĉi tie neniu krudeco enrompiĝas farante la
kunvenon silenta. Ho, Fjeldbo, — nur ĉi tie mi sentas kio estas
nobleco. Jes, ni tamen havas nian nobelecon; etan rondon; nobelecon
en kulturo; kaj al tiu mi volas aparteni. Ĉu vi ne mem sentas, ke
oni puriĝas ĉi tie? Ke la riĉeco ĉi tie estas el alia speco? Kiam
mi pensas pri la riĉeco de Monsen, mi imagas ĝin kiel grandajn
stakojn de grasigitaj monbiletoj, de bierbanitaj obligacioj; — sed
ĉi tie, jen ĝi estas metalo, brilanta arĝento! Kaj pri la homoj
estas sammaniere. La ĉambelano, — kia bonega, estiminda maljuna
multjarulo!</p>

<p>FJELDBO<br>
Li estas.</p>

<p>STENSGÅRD<br>
Kaj la filo, — kuraĝa, senceremonia, kapabla!</p>

<p>FJELDBO<br>
Jes, certe.</p>

<p>STENSGÅRD<br>
Kaj la bofilino, vi sciu! Ŝi estas perlo! — bona Dio, kia riĉa kaj
karakterfrapanta naturo —</p>

<p>FJELDBO<br>
Tion havas Tora — tion havas ankaŭ fraŭlino Bratsberg.</p>

<p>STENSGÅRD<br>
Nu ja; sed vidu, ŝi tamen estas malpli eminenta.</p>

<p>FJELDBO<br>
Ho, vi ne konas ŝin. Vi ne scias kiom profunda kaj silenta kaj
fidela ŝi estas.</p>

<p>STENSGÅRD<br>
Sed la bofilino do! Tiel senceremonia, preskaŭ senkonsidera; kaj
tiel aprobanta, tiel konkeranta —!</p>

<p>FJELDBO<br>
Mi vere kredas, ke vi enamiĝis en ŝi.</p>

<p>STENSGÅRD<br>
En edziniĝinta virino? Ĉu vi estas freneza, homo! Al kio tio
kondukus! Ne, sed mi fariĝos enamiĝinta; tion mi bone sentas. Jes,
ŝi efektive estas profunda, silenta kaj fidela!</p>

<p>FJELDBO<br>
Kiu?</p>

<p>STENSGÅRD<br>
Fraŭlino Bratsberg kompreneble.</p>

<p>FJELDBO<br>
Ĉu kio? Vi do neniam pensas —?</p>

<p>STENSGÅRD<br>
Jes, je Dio, mi pensas!</p>

<p>FJELDBO<br>
Ne, sed mi tion asertas al vi, ke tio tute ne eblas!</p>

<p>STENSGÅRD<br>
Ho-ho! La volo estas universa potenco, ĝi! Ni vidos, tio eblos!</p>

<p>FJELDBO<br>
Sed tio ĉi estas ja la pura, purega facilanimeco! Hieraŭ estis pri
fraŭlino Monsen —</p>

<p>STENSGÅRD<br>
Jes, sed <em>tio</em> estis tro rapida; sed tion vi ja mem malkonsilis al mi —</p>

<p>FJELDBO<br>
Mi precize malkonsilas al vi pensi pri kiu ajn el la du.</p>

<p>STENSGÅRD<br>
Nu? Vi eble mem intencas deklari vin por unu el ili?</p>

<p>FJELDBO<br>
Mi? Ne, mi asertas al vi —</p>

<p>STENSGÅRD<br>
Nu, tio tamen ne retenus min, se tiel estus. Se oni volas
kontraŭstari al mi sur mia vojo, bari al mi la estontecon, tiam mi
konas neniun indulgon.</p>

<p>FJELDBO<br>
Gardu vin, ke mi ne diru la samon!</p>

<p>STENSGÅRD<br>
Vi! Kiun rajton havas vi por fari vin kuratoro de la familio de
ĉambelano Bratsberg?</p>

<p>FJELDBO<br>
Mi almenaŭ havas la rajton de amiko.</p>

<p>STENSGÅRD<br>
Pa; per tia babilaĵo vi ne kaptas min. La rajton de egoismo, ĝin vi
havas! Tio kontentigas vian etaniman vantecon esti ĉi tie la
ĉioordiganto en la domo; tial mi teniĝus for.</p>

<p>FJELDBO<br>
Jes, estus la plej bona, kio okazus al vi. Vi staras ĉi tie sur
subkava grundo.</p>

<p>STENSGÅRD<br>
Ĉu vere ke mi faras? Mil dankojn! Sub tiu grundo mi scios konstrui
kolonojn.</p>

<p>FJELDBO<br>
Provu; sed mi aŭguras, ke ili falos dum stariĝo.</p>

<p>STENSGÅRD<br>
Ho-ho! Vi pripensas intrigadon? Bone ke tio eklumiĝis. Mi nun konas
vin; vi estas mia malamiko; la sola, kiun mi havas ĉi tie.</p>

<p>FJELDBO<br>
Mi ne estas!</p>

<p>STENSGÅRD<br>
Vi estas! Vi ĉiam estis; jam ekde la lernejaj jaroj.
Ĉirkaŭrigardu ĉi tie, kaj vidu kiel ĉiuj rekonas min, kvankam mi
estas fremdulo por ili. Vi, kontraŭe, vi kiu konas min, vi neniam
rekonis min. Tio estas ĉefe la malindaĵo ĉe vi, ke vi neniam povas
rekoni iun; vi vagadis tie en Kristiania kaj vizitadis teakvajn
kunvenojn kaj plenigis la ekziston dirante etajn spritaĵojn. Tiaĵo
venĝas sin! La sento por tio, kio estas pli valora en la vivo, —
tio en kio estas leviĝo kaj flugo, — fariĝas apatia, kaj jen oni
staras taŭganta al nenio.</p>

<p>FJELDBO<br>
Ĉu mi taŭgas al nenio!</p>

<p>STENSGÅRD<br>
Ĉu vi iam taŭgis por rekoni min?</p>

<p>FJELDBO<br>
<em>Kion</em> mi do rekonu?</p>

<p>STENSGÅRD<br>
Mian volon, se nenion alian. Ĝi rekoniĝas de ĉiuj la aliaj; — de
la ordinaraj homoj ĉe la festo hieraŭ, de ĉambelano Bratsberg kaj
lia familio —</p>

<p>FJELDBO<br>
De proprietulo Monsen kaj lia aro, de —; jen, morto kaj plago,
atentu, — ekstere staras iu vin atendante —</p>

<p>STENSGÅRD<br>
Kiu tiu estas?</p>

<p>FJELDBO<br>
<span class="staging">(iras al la fono)</span> Iu kiu rekonas vin. <span class="staging">(malfermas la pordon kaj
vokas)</span> Aslaksen, envenu!</p>

<p>STENSGÅRD<br>
Aslaksen?</p>

<p>ASLAKSEN<br>
<span class="staging">(venas)</span> Nun do fine!</p>

<p>FJELDBO<br>
Ĝis revido; mi ne ĝenu la amikojn. <span class="staging">(eliras en la ĝardenon)</span></p>

<p>STENSGÅRD<br>
Sed pro diablo, kion vi volas ĉi tie?</p>

<p>ASLAKSEN<br>
Mi absolute devas paroli kun vi. Vi promesis al mi hieraŭ doni
raporton pri la fondigo de la asocio kaj —</p>

<p>STENSGÅRD<br>
Ne eblas —; pri ĝi ni devas atendi ĝis alia fojo.</p>

<p>ASLAKSEN<br>
Neeble, sinjoro Stensgård; la gazeto estos eldonata morgaŭ frue —</p>

<p>STENSGÅRD<br>
Babilaĵo! Ĉio estu ŝanĝota. La afero estas nun en nova stadio;
aliaj motivoj aperis. Kion mi diris pri ĉambelano Bratsberg, estu
tute refarata, antaŭ ol ĝi estos uzebla.</p>

<p>ASLAKSEN<br>
Ne, tio pri la ĉambelano estas jam presita.</p>

<p>STENSGÅRD<br>
Nu, do eligu tion ree!</p>

<p>ASLAKSEN<br>
Eligu tion?</p>

<p>STENSGÅRD<br>
Jes, mi ne volas havi tion tiamaniere. Vi rigardas min? Ĉu vi eble
kredas, ke mi ne kapablas estri la aferojn de la asocio?</p>

<p>ASLAKSEN<br>
Jes, kompreneble; sed mi nur devas diri al vi —</p>

<p>STENSGÅRD<br>
Neniuj kontraŭdiraĵoj, Aslaksen; tiaĵojn mi efektive ne toleras!</p>

<p>ASLAKSEN<br>
Sinjoro advokato Stensgård, ĉu vi scias, ke la eron de seka pano
kiun mi havas, vi metas en la ludon? Ĉu vi tion scias?</p>

<p>STENSGÅRD<br>
Ne, tion mi tute ne scias.</p>

<p>ASLAKSEN<br>
Nu, tiel estas. Ĉi tiun vintron, antaŭ ol vi venis ĉi tien, mia
gazeto estis en progreso. Mi mem redaktis ĝin, mi diru; kaj mi
redaktis ĝin laŭ principo.</p>

<p>STENSGÅRD<br>
Vi?</p>

<p>ASLAKSEN<br>
Jes, mi! Mi diris al mi mem: estas la granda publiko, kiu portu
gazeton; sed la granda publiko estas la fia publiko, — tio sekvas de
la lokaj kondiĉoj; kaj la fia publiko volas havi fian gazeton. Jen,
tiel mi redaktis la gazeton —</p>

<p>STENSGÅRD<br>
Fia! Jes, ne kontraŭdireble.</p>

<p>ASLAKSEN<br>
Jes, kaj per tio mi sukcesis. Sed jen vi venis kun ideoj en la
distrikton; kaj jen la gazeto ricevis koloron, kaj tial ĉiuj amikoj
de Anders Lundestad retiris sin; tiuj, kiuj restas, ili ne bone
pagas —</p>

<p>STENSGÅRD<br>
Sed la gazeto fariĝis bona.</p>

<p>ASLAKSEN<br>
Mi ne povas vivi de bona gazeto. Nun vekiĝus tumulto; fariĝus fino,
kiel vi promesis hieraŭ; la granduloj metiĝus al la pilorio;
enpreniĝus tiaĵoj, kiujn ĉiuj devus legi, — kaj jen vi perfidas —</p>

<p>STENSGÅRD<br>
Ho-ho! Vi opinias, ke mi servus vin kaj la skandalon? Ne, multan
dankon, mia brava ulo!</p>

<p>ASLAKSEN<br>
Sinjoro advokato Stensgård, vi ne pelu min al la ekstremo, ĉar tiam
plifiiĝos la gazeto.</p>

<p>STENSGÅRD<br>
Pri kio vi pensas?</p>

<p>ASLAKSEN<br>
Mi pensas, ke mi devas fari la gazeton profitodona en alia maniero.
Dio sciu, ke tion mi ne faros laŭdezire. Antaŭ ol vi venis, mi
vivtenis min honeste per malfeliĉaj okazaĵoj kaj memmortigoj kaj
tiaj senkulpecaj aferoj, kiuj ofte eĉ ne estis okazintaj. Sed nun vi
turnis ĉion supren malsupren; nun estos bezonata alia regalo —</p>

<p>STENSGÅRD<br>
Nu, tion mi nur diru al vi: se vi mem sendepende iros paŝon ekster
mia ordono, kaj faras la movadon al ilo por via fia egoismo, jen mi
iros al presisto Alm kaj fondos novan gazeton. Ni havas monon, ni,
vidu! Kaj jen via gazetflikaĵo estos detruita post du semajnoj.</p>

<p>ASLAKSEN<br>
<span class="staging">(pala)</span> Tion vi ne faros!</p>

<p>STENSGÅRD<br>
Jes, mi faros; kaj mi estos viro por redakti la gazeton, tiel ke ĝi
ekhavos la grandan publikon por si.</p>

<p>ASLAKSEN<br>
Do mi tujmomente iros al la ĉambelano Bratsberg —</p>

<p>STENSGÅRD<br>
Vi? Kion vi volas tie?</p>

<p>ASLAKSEN<br>
Kion vi volas ĉi tie? Ĉu vi kredas, ke mi ne komprenas, kial la
ĉambelano estas vin invitinta? Estas pro tio, ke li timas vin kaj
tion kion vi volas fari; kaj el tio vi tiras avantaĝon. Sed se li
timas, kion vi volas fari, li certe ankaŭ timas, kion mi volas
presi; kaj el tio <em>mi</em> volas tiri avantaĝon!</p>

<p>STENSGÅRD<br>
Tion vi kuraĝus? Vi! tia fuŝulo —!</p>

<p>ASLAKSEN<br>
Jes, tion mi montru al vi. Se via tostparolado estu forprenata el la
gazeto, do la ĉambelano pagu min por elpreni ĝin.</p>

<p>STENSGÅRD<br>
Kuraĝu; kuraĝu nur! Vi estas ebria, homo —!</p>

<p>ASLAKSEN<br>
Ne pli ol modere. Sed mi fariĝos leono, se oni volas forpreni de mi
la povran pankruston. Vi ne povas imagi kiel estas por mi hejme;
kuŝanta edzino, kaj kripla infano —</p>

<p>STENSGÅRD<br>
Foriru! Ĉu vi volas kotŝmiri min per via vulgaro? Kiel viaj
reŭmatismaj edzinoj kaj kriplaj infanoj rilatas al mi? Se vi
kuraĝas bari al mi la vojon, se vi nur permesas al vi mem bari unu
solan ŝancon por mi, vi kuŝu en la malriĉulejo antaŭ ol estos
finiĝinta tiu ĉi jaro!</p>

<p>ASLAKSEN<br>
Mi atendos tagon —</p>

<p>STENSGÅRD<br>
Nu; vi komencas regajni vian prudenton.</p>

<p>ASLAKSEN<br>
Mi informos al la abonantoj en kromnumero, ke la redaktoro, pro iu
nekonvena konduto okazinta dum la festo —</p>

<p>STENSGÅRD<br>
Jes, jes; faru; poste eblos, ke ni akordiĝos.</p>

<p>ASLAKSEN<br>
Je Dio ke tiel estus. — Sinjoro advokato Stensgård, — memoru: tiu
gazeto estas mia sola ŝafido. <span class="staging">(elen en la fono)</span></p>

<p>BIENPOSEDANTO LUNDESTAD<br>
<span class="staging">(ĉe la antaŭa ĝardena pordo)</span> Nu, sinjoro advokato Stensgård?</p>

<p>STENSGÅRD<br>
Nu, sinjoro bienposedanto Lundestad?</p>

<p>LUNDESTAD<br>
Vi ĉirkaŭiras tiel solece? Se estus konvene por vi, mi ŝatus
iomete interparoli kun vi.</p>

<p>STENSGÅRD<br>
Plezure.</p>

<p>LUNDESTAD<br>
Unue mi devas diri al vi, ke se vi estus aŭdinta, ke mi estus
dirinta ion nefavoran pri vi, tion vi ne devas fidi.</p>

<p>STENSGÅRD<br>
Pri mi? Kion vi estus dirinta?</p>

<p>LUNDESTAD<br>
Nenion; pri tio mi certigas vin. Sed troviĝas multaj sencelaj uloj,
kiuj nur ĉirkaŭiras kunkudrante homojn.</p>

<p>STENSGÅRD<br>
Jes, entute, — ni du estas bedaŭrinde venintaj en iom malekvilibran
pozicion unu al la alia.</p>

<p>LUNDESTAD<br>
Tio estas tute natura pozicio, sinjoro Stensgård. Estas la rilato de
la malnova al la nova; ĉiam okazas tiel.</p>

<p>STENSGÅRD<br>
Oho, sinjoro Lundestad. Vi do ne estas tiel maljuna.</p>

<p>LUNDESTAD<br>
Ho jes, ho jes, nun mi fariĝis maljuna. Mi sidis en la Parlamento de
post 1839. Nun ŝajnas al mi ke estas tempo por anstataŭiĝo.</p>

<p>STENSGÅRD<br>
Anstataŭiĝo?</p>

<p>LUNDESTAD<br>
La tempoj ŝanĝiĝas, vidu. Novaj taskoj elkreskas; kaj por porti
ilin antaŭen novaj fortoj estas bezonataj.</p>

<p>STENSGÅRD<br>
Honeste kaj sincere, sinjoro Lundestad, — ĉu vi do volas cedi por
Monsen?</p>

<p>LUNDESTAD<br>
Por Monsen? Ne, por Monsen mi ne volas cedi.</p>

<p>STENSGÅRD<br>
Sed tiuokaze mi ne komprenas —?</p>

<p>LUNDESTAD<br>
Imagu se mi cedus por Monsen; ĉu vi pensas ke li havus ŝancon por
esti elektata?</p>

<p>STENSGÅRD<br>
Nu, estas malfacile tion diri. La elekto de la elektuloj ja okazos
jam postmorgaŭ, kaj la publika opinio laŭscie ankoraŭ ne estas
sufiĉe prilaborata; sed —</p>

<p>LUNDESTAD<br>
Mi ne kredas ke oni sukcesus. La partio mia kaj de la ĉambelano ne
volas voĉdoni por li. Jes, “mia partio”, tio ja estas ia
parolmaniero; mi pensas pri la bienuloj, la malnovaj parencaroj, kiuj
sidas firme sur siaj kampoj kaj havas hejmon ĉi tie. Ili ne volas
rekoni Monsen. Monsen estas novloĝanto; estas neniu, kiu ion vere
scias pri Monsen kaj liaj aferoj. Kaj li ja devis forhaki multe
ĉirkaŭ si por gajni lokon; forhaki kaj arbarojn kaj familiojn, oni
povas diri.</p>

<p>STENSGÅRD<br>
Jes, sed se vi do opinias, ke ne estas ŝanco —</p>

<p>LUNDESTAD<br>
Hm! Estas aprecindaj talentoj, kiujn vi entute havas, sinjoro
Stensgård. La Sinjoro ekipis vin abunde. Sed estas eta afero, kiun li
estus doninta al vi samtempe.</p>

<p>STENSGÅRD<br>
Kio tio estus?</p>

<p>LUNDESTAD<br>
Diru al mi, — kial vi neniam pensas pri vi mem? Kial vi tute ne
estas ambicia?</p>

<p>STENSGÅRD<br>
Ambicia? Mi?</p>

<p>LUNDESTAD<br>
Kial vi ĉi tie foruzas viajn fortojn sur aliuloj? Do mallonge, —
kial vi ne mem volas elektiĝi al la parlamento?</p>

<p>STENSGÅRD<br>
Mi? Vi ne estas serioza!</p>

<p>LUNDESTAD<br>
Vi ja akiris al vi voĉdonrajton, mi aŭdas. Sed se vi ne utiligas la
ŝancon nun, aliulo envenos, kaj li eble sidiĝos firme en la selo,
kaj tiam ne estos facile forpeli lin.</p>

<p>STENSGÅRD<br>
Sed pro Dio, ĉu vi opinias, kion vi diras, sinjoro Lundestad?</p>

<p>LUNDESTAD<br>
Tio ja kondukas al nenio; ĉar vi ja ne volas, do —</p>

<p>STENSGÅRD<br>
Volas? Volas? Mi devas sincere konfesi al vi, ke mi ne estas tute sen
ambicio, kiel vi kredas. Sed ĉu vi vere opinias, ke tiel povas
okazi?</p>

<p>LUNDESTAD<br>
Okazi ja eblus. Mi estus faronta mian plej bonan. La ĉambelano
laŭscie volus ankaŭ fari la sian; li konas ja viajn parolkapablojn.
Vi havas la junulojn por vi, kaj —</p>

<p>STENSGÅRD<br>
Sinjoro Lundestad, vi estas, je Dio, mia vera amiko!</p>

<p>LUNDESTAD<br>
Ho, tion vi ne vere pensas. Se mi estus via amiko, vi prenus la
ŝarĝon de mi; vi havas junajn ŝultrojn; vi povus facile porti
ĝin.</p>

<p>STENSGÅRD<br>
Mastru super mi en tiu rilato; mi ne perfidos.</p>

<p>LUNDESTAD<br>
Do vi ne estas senvola —?</p>

<p>STENSGÅRD<br>
Jen mia mano!</p>

<p>LUNDESTAD<br>
Dankon! Fidu min, sinjoro Stensgård, vi tion ne pentos. Sed nun ni
devas progresi singardeme. Elektuloj ni devas ambaŭ fariĝi, — mi
por proponi vin kiel mian sekvanton, kaj ekzameni vin iomete en la
kunveno, kaj vi por klarigi viajn opiniojn —</p>

<p>STENSGÅRD<br>
Ho, se ni unue tien estus atingintaj, ni superus. En la kunveno de
elektuloj vi ja estas ĉiopova.</p>

<p>LUNDESTAD<br>
Estas limo por tiu ĉiopoveco; vi devos ja kompreneble uzi viajn
parolkapablojn; vi devas forklarigi tion, kio estas tro malglata kaj
ofende —</p>

<p>STENSGÅRD<br>
Vi do ne opinias, ke mi rompu kun mia partio?</p>

<p>LUNDESTAD<br>
Rigardu nun la aferon pripensanime. Kion tio signifas, ke estas du
partioj ĉi tie? Tio signifas, ke unuflanke troviĝas homoj aŭ
parencaroj, kiuj posedas la ĝeneralajn civitanajn avantaĝojn, — mi
pensas pri bienoj, sendependeco kaj partopreno en la estrado. Al tiu
partio mi apartenas. Kaj aliflanke troviĝas multaj pli junaj
kuncivitanoj, kiuj volonte akirus tiujn komunumajn avantaĝojn. Jen
via partio. Sed el tiu partio vi ja tute nature kaj senceremonie
eltretos, kiam vi nun <em>akiros</em> parton en la potenco, kaj aldone
akiros pozicion ĉi tie kiel vera establita proprietulo; — jes, ĉar
<em>tio</em> estas necesa, sinjoro Stensgård!</p>

<p>STENSGÅRD<br>
Jes, tion kredas ankaŭ mi. Sed la tempo estas mallonga; tian
pozicion oni ne akiras nur per mansvingo.</p>

<p>LUNDESTAD<br>
Ho ne, ĝi ja ne faras; sed vi povus eble kontentigi vin per la nura
espero —</p>

<p>STENSGÅRD<br>
La espero?</p>

<p>LUNDESTAD<br>
Ĉu estus multe kontraŭ via emo pensi pri bona edziĝo, sinjoro
Stensgård? Estas riĉaj heredulinoj en la vilaĝaro. Viro kiel vi,
kun la estonteco por si, — viro kiu povas kalkuli je eniro en la
plej altajn poziciojn, — kredu min, vin neniu volas rifuzi, se vi
ludas viajn kartojn bone.</p>

<p>STENSGÅRD<br>
Do helpu min pri la ludo! Pro Dio —! Vi malfermas al mi vastejojn;
grandajn viziojn! Ĉio kion mi esperis kaj aspiris; iri kiel
liberiganto plej antaŭe en la popolo; ĉio fora, kion mi prirevis,
proksimiĝas nun al mi tiel vive proksima!</p>

<p>LUNDESTAD<br>
Jes, ni estu vekitaj, sinjoro Stensgård! Via ambicio jam estas
surpieda, mi vidas. Bone. La resto iros de si mem. — Nu, dankon por
tio ĝis nun! Mi neniam forgesos vin, ĉar vi volis preni de miaj
maljunaj ŝultroj la ŝarĝon de la potenco!</p>

<p class="staging">(Gastoj kaj la apartenantoj al la domo venas laŭe enen de la
ĝardeno. Du servistinoj alportas lumon kaj ofertas freŝigaĵojn dum
la sekvanta sceno.)</p>

<p>SELMA<br>
<span class="staging">(iras al la piano maldekstre en la fono)</span> Sinjoro Stensgård, vi devas
partopreni; ni ludos “<i lang="la">Doni garantiaĵe</i>”.</p>

<p>STENSGÅRD<br>
Kun plezuro; mi estas en humoro por tio!</p>

<p class="staging">(Ankaŭ li iras al la fono, interkonsentas kun ŝi, lokigas seĝojn
k.t.p.)</p>

<p>ERIK BRATSBERG<br>
<span class="staging">(mallaŭte)</span> Kio diable estas tio, kion patro rakontas, sinjoro
Hejre? Kia parolado estus, kian advokato Stensgård prezentis
ĉi-supre hieraŭ?</p>

<p>DANIEL HEJRE<br>
He-he; oni ne scias, ĉu?</p>

<p>ERIK BRATSBERG<br>
Ne, ni urbanoj ĉeestis ja tagmanĝon kaj balon ene en la klubo. Sed
patro diras, ke sinjoro Stensgård tute rompis kun la homoj de Storli,
kaj ke li estis terure kruda kontraŭ Monsen —</p>

<p>DANIEL HEJRE<br>
Kontraŭ Monsen? Ne, en tio vi certe misaŭdis, estimata —</p>

<p>ERIK BRATSBERG<br>
Jes, vere staris tiom da homoj ĉirkaŭe, tiel ke mi ne ĝuste
komprenis; sed efektive mi aŭdis ke —</p>

<p>DANIEL HEJRE<br>
Sufiĉas; atendu ĝis morgaŭ, tiam vi ricevos la historion por
matenmanĝo en la gazeto de Aslaksen. <span class="staging">(foriras de li)</span></p>

<p>LA ĈAMBELANO<br>
Nun, mia kara Lundestad, ĉu vi daŭre tenas vin al tiuj strangaĵoj —?</p>

<p>LUNDESTAD<br>
Ne estas strangaĵoj, sinjoro ĉambelano; kiam viro riskas esti
forpuŝata, li devas cedi libervole.</p>

<p>LA ĈAMBELANO<br>
Parolturniĝoj! Kiu do intencas forpuŝi vin?</p>

<p>LUNDESTAD<br>
Hm; mi estas maljuna veterprofeto. Estas ŝanĝo en la aero. Nu, mi
jam havas la anstataŭanton. Advokato Stensgård estas volema —</p>

<p>LA ĈAMBELANO<br>
Advokato Stensgård?</p>

<p>LUNDESTAD<br>
Jes, ĉu tio ne estis la intenco? Mi prenis tion por indiko, kiam la
ĉambelano diris, ke tiun viron oni devus subteni, kaj ke oni aliĝu
al li.</p>

<p>LA ĈAMBELANO<br>
Jes, mi pensis laŭ lia eliro kontraŭ tiu fatala ĉarlatanaĵo
praktikata en Storli.</p>

<p>LUNDESTAD<br>
Sed kiel povis la ĉambelano esti tiel certa, ke Stensgård volus
rompi kun tiuj homoj?</p>

<p>LA ĈAMBELANO<br>
Kara, tio ja montriĝis hieraŭ vespere.</p>

<p>LUNDESTAD<br>
Hieraŭ vespere?</p>

<p>LA ĈAMBELANO<br>
Jes, kiam li parolis pri la ruiniga influo de Monsen en la paroĥo.</p>

<p>LUNDESTAD<br>
<span class="staging">(kun buŝo faŭka)</span> Pri Monsen —?</p>

<p>LA ĈAMBELANO<br>
Jes, certe; sur la tablo —</p>

<p>LUNDESTAD<br>
Sur la tablo; Jes?</p>

<p>LA ĈAMBELANO<br>
Li estis terure kruda; nomis lin monosakon, kaj baziliskon, aŭ
drakon, aŭ ion similan. Ha, ha, estis vere amuze aŭskulti.</p>

<p>LUNDESTAD<br>
Ĉu tio estis amuze aŭskulti?</p>

<p>LA ĈAMBELANO<br>
Jes, mi ne neas, Lundestad, ke mi deziras al tiuj homoj, kion ili
ricevas el tiaĵo. Sed nun ni devas subteni lin; ĉar post tia
sangavida atako —</p>

<p>LUNDESTAD<br>
Kiel tiu hieraŭ, jes?</p>

<p>LA ĈAMBELANO<br>
Nu ja.</p>

<p>LUNDESTAD<br>
Tiu sur la tablo?</p>

<p>LA ĈAMBELANO<br>
Jes, tiu sur la tablo.</p>

<p>LUNDESTAD<br>
Pri Monsen?</p>

<p>LA ĈAMBELANO<br>
Jes, pri Monsen kaj lia kanajlaro. Nun ili certe provos venĝi sin;
kaj pri tio oni do ne povas dubi —</p>

<p>LUNDESTAD<br>
<span class="staging">(decide)</span> Advokato Stensgård estu subtenenda, — jeno estas klara!</p>

<p>TORA<br>
Kara patro, vi partoprenu en la ludo.</p>

<p>LA ĈAMBELANO<br>
Babilaĵo, infano —</p>

<p>TORA<br>
Jes, jes; venu; Selma instige volas.</p>

<p>LA ĈAMBELANO<br>
Jes, jes, do mi devas cedi. <span class="staging">(mallaŭte; elirante)</span> Estas domaĝo pri
Lundestad; li vere komencas fariĝi senila; imagu, li tute ne
komprenis kion Stensgård —</p>

<p>TORA<br>
Ho, venu, venu; nun ni ludu!</p>

<p class="staging">(Ŝi tiras lin kun si en la rondon, kie la ludo estas jam vigla inter
la junuloj.)</p>

<p>ERIK BRATSBERG<br>
<span class="staging">(vokas de sia loko)</span> Sinjoro Hejre, vi estas nomita
garantiaĵ-juĝanto!</p>

<p>DANIEL HEJRE<br>
He-he; jen efektive mia unua nomiĝo en la mondo.</p>

<p>STENSGÅRD<br>
<span class="staging">(ankaŭ en la rondo)</span> Kaŭze de via konateco kun la justico, sinjoro
Hejre!</p>

<p>DANIEL HEJRE<br>
Ho miaj ŝatindaj junaj amikoj, estus por mi ĝojego kondamni vin
ĉiujn —; nu sufiĉe!</p>

<p>STENSGÅRD<br>
<span class="staging">(glitiras al Lundestad, kiu staras antaŭe maldekstre)</span> Vi parolis
kun la ĉambelano. Pri kio temis? Ĉu estis io pri mi?</p>

<p>LUNDESTAD<br>
Bedaŭrinde; estis pri tio de hieraŭ vespere —</p>

<p>STENSGÅRD<br>
<span class="staging">(tordas sin)</span> Morto kaj plago!</p>

<p>LUNDESTAD<br>
Li opiniis ke vi estis estinta terure kruda, li diris.</p>

<p>STENSGÅRD<br>
Jes, ĉu vi ne komprenas, ke tio turmentas min —.</p>

<p>LUNDESTAD<br>
Vi povus tamen bonigi tion.</p>

<p>ERIK BRATSBERG<br>
<span class="staging">(vokas malsupren)</span> Sinjoro Stensgård, la vico estas al vi!</p>

<p>STENSGÅRD<br>
Mi venos! <span class="staging">(rapide al <b>Lundestad</b>)</span> Kiel tion bonigi?</p>

<p>LUNDESTAD<br>
Se vi trovos okazon, petu ekskuzon.</p>

<p>STENSGÅRD<br>
Je Dio, jenon mi faros!</p>

<p>SELMA<br>
Rapidu; rapidu!</p>

<p>STENSGÅRD<br>
Mi venas, sinjorino! Jen mi estas!</p>

<p class="staging">(La ludo daŭras kun rido kaj gajeco. Kelkaj maljunaj sinjoroj ludas
kartojn dekstre. <b>Lundestad</b> eksidas maldekstre; <b>Daniel Hejre</b>
proksime.)</p>

<p>DANIEL HEJRE<br>
Tiu idulo diras ke mi havis konatecon kun la justico!</p>

<p>LUNDESTAD<br>
Li estas iom senrespekta buŝe; tion ni ne povas nei.</p>

<p>DANIEL HEJRE<br>
Tial la tuta familio svingadas la voston por li. He-he; estas
hontinde vidi kiel ili timas.</p>

<p>LUNDESTAD<br>
Ne, en tio vi eraras, sinjoro Hejre. La ĉambelano ne timas.</p>

<p>DANIEL HEJRE<br>
Ĉu ne? Ĉu vi opinias, ke mi estas blinda, estimato?</p>

<p>LUNDESTAD<br>
Ne, sed —; jes, vi certe povas silenti? Bone; mi diru al vi la
konekson.  La ĉambelano kredas, ke estas Monsen pri kiu temis
hieraŭ.</p>

<p>DANIEL HEJRE<br>
Monsen? Ho, babilaĉo!</p>

<p>LUNDESTAD<br>
Efektive, sinjoro Hejre! Ringdal aŭ la fraŭlino tion eble kredigis
al li —</p>

<p>DANIEL HEJRE<br>
Kaj jen li elpensas inviti lin al granda tagmanĝfesteno! Ho, tio
estas je Dio sublima! Ho sciu, pri <em>tio</em> mi ne povas silenti.</p>

<p>LUNDESTAD<br>
Tŝŝ, tŝŝ! Memoru kion vi promesis al mi. La ĉambelano estas ja
via malnova lerneja amiko; kaj eĉ se li iom krude traktis vin —</p>

<p>DANIEL HEJRE<br>
He-he; mi pagos al li kun rentoj —</p>

<p>LUNDESTAD<br>
Atentu bone; la ĉambelano estas potenca. Ne ludu kun leonoj.</p>

<p>DANIEL HEJRE<br>
Bratsberg leono? Pa; li estas stulta, sciu; tia mi ne estas. Ho, kiajn
brilajn ĉikanaĵojn, kiajn sarkasmaĵojn, kian pikparolon mi bakos el tio
ĉi, kiam mi iun fojon lanĉos nian grandan proceson!</p>

<p>SELMA<br>
<span class="staging">(vokas el la rondo)</span> Sinjoro juĝanto, kion tiu faru, kiu posedas ĉi
tiun garantiaĵon?</p>

<p>ERIK BRATSBERG<br>
<span class="staging">(nerimarkate, al <b>Daniel Hejre</b>)</span> Estas tiu de Stensgård! Elpensu ion
amuzan.</p>

<p>DANIEL HEJRE<br>
Estas garantiaĵo, ĉu? He-he, mi pripensu; li povus ja ekzemple, —
sufiĉas. Li faru paroladon!</p>

<p>SELMA<br>
Estas la garantiaĵo de sinjoro Stensgård.</p>

<p>ERIK BRATSBERG<br>
Sinjoro Stensgård faru paroladon!</p>

<p>STENSGÅRD<br>
Ho ne; ke mi rezignu; mi sufiĉe malbone sukcesis hieraŭ.</p>

<p>LA ĈAMBELANO<br>
Bonege, sinjoro Stensgård; ankaŭ mi komprenas ion pri oratoreco.</p>

<p>LUNDESTAD<br>
<span class="staging">(al <b>Daniel Hejre</b>)</span> Je Dio; ke li nun ne konfuziĝas.</p>

<p>DANIEL HEJRE<br>
Konfuziĝas? He-he. Vi estas trafa! Benita elpensaĵo!  <span class="staging">(duonlaŭte al
<b>Stensgård</b>)</span> Se vi hieraŭ konfuziĝis, vi povas ja hodiaŭ
frapi vin mem buŝe.</p>

<p>STENSGÅRD<br>
<span class="staging">(ekhavas ideon)</span> Lundestad, jen la ŝanco!</p>

<p>LUNDESTAD<br>
<span class="staging">(eviteme)</span> Ludu viajn kartojn saĝe. <span class="staging">(serĉas sian ĉapelon kaj
ŝteliras laŭe al la pordo)</span></p>

<p>STENSGÅRD<br>
Jes, mi faros paroladon!</p>

<p>LA JUNAJ SINJORINOJ<br>
Bravo! Bravo!</p>

<p>STENSGÅRD<br>
Prenu viajn glasojn, miaj gesinjoroj! Mi nun faros paroladon, kiu
komencas per fabelo; ĉar mi sentas la fabela fluo de vervo vigliĝi
tra mi en ĉi tiu rondo.</p>

<p>ERIK BRATSBERG<br>
<span class="staging">(al la sinjorinoj)</span> Aŭdu! Aŭdu!</p>

<p class="staging">(<b>La ĉambelano</b> prenas sian glason de la ludotablo dekstre, kaj
restas tie staranta. <b>Ringdal, doktoro Fjeldbo</b> kaj kelkaj aliaj
sinjoroj envenas de la ĝardeno.)</p>

<p>STENSGÅRD<br>
Okazis dum la printempaj tagoj. Juna kukolo flugis en la deklivon. La
kukolo estas feliĉobirdo; kaj estis granda birdofesteno malsupre de
li sur la plata tereno, kaj sovaĝaj kaj malsovaĝaj kreaĵoj ariĝis
tie. El la kokinejoj ili paŝetis; el la anserlagetoj ili venis
balancire; malsupren de Storlien peza urogalo ŝvebis malalte
frapegante la flugilojn, kaj sin farante kvazaŭ pli larĝa ol ĝi
estis; kaj foje kaj foje ĝi krakadis: Krak, krak, krak, kio signifas
tiom ke: mi estas la bienegulo de “Storli”, mi!</p>

<p>LA ĈAMBELANO<br>
Bonege! Aŭskultu!</p>

<p>STENSGÅRD<br>
Kaj jen estis maljuna pego. Laŭ la trunkoj ĝi vagadis supren kaj
malsupren, boris per sia pinta beko, glutis vermojn, kaj ĉion kio
eligas galon, kaj dekstre kaj maldekstre oni aŭdis: prik, prik,
prik; — estis la pego —</p>

<p>ERIK BRATSBERG<br>
Ne, pardonon, ĉu ne estis cikonio aŭ iu —?</p>

<p>DANIEL HEJRE<br>
Sufiĉas!</p>

<p>STENSGÅRD<br>
Estis la maljuna pego. Sed tiam vigliĝis en la rondo; ĉar ili
trovis iun pri kiu kluki malicon; kaj jen ili ariĝis kaj klukis
ĥore, tiom longe, ĝis la juna kukolo komencis kluki ankaŭ ĝi —</p>

<p>FJELDBO<br>
<span class="staging">(nerimarkite)</span> Pro Dio, homo, silentu!</p>

<p>STENSGÅRD<br>
Sed tiu al kiu rilatis, estis aglo, kiu sidis en soleca trankvilo sur
abrupta monto. Pri li ili ĉiuj samopiniis. “Li estas timigilo por la
vilaĝaro,” diris raŭka korvo. Sed la aglo ĵetflugis transverse,
kaptis la kukolon kaj portis ĝin supren. — Estis kororabo! Kaj de
tie supre la feliĉobirdo vidis vaste kaj ĝuige super la malalteco;
supre estis silento kaj sunlumo; de tie ĝi lernis prijuĝi la aron
de la kokinejo kaj de la nekulturitaj deklivoj —</p>

<p>FJELDBO<br>
<span class="staging">(laŭte)</span> Haltu; haltu! Muziko!</p>

<p>LA ĈAMBELANO<br>
Tŝŝ; ne interrompu lin.</p>

<p>STENSGÅRD<br>
Sinjoro ĉambelano Bratsberg, — jen la fino de mia fabelo, kaj mi
paŝas antaŭ vi en la ĉeesto de multaj homoj, kaj petas vian
pardonon pro hieraŭ.</p>

<p>LA ĈAMBELANO<br>
<span class="staging">(duonan paŝon malantaŭen)</span> Mi —?</p>

<p>STENSGÅRD<br>
Dankon pro la maniero per kiu vi venĝis vin pro miaj senpripensaj
diraĵoj. En mi vi havas de nun armitan batalanton. Kaj laŭ tio,
gesinjoroj, toston por la aglo sur la montopinto; toston por sinjoro
ĉambelano Bratsberg!</p>

<p>LA ĈAMBELANO<br>
<span class="staging">(palpe apogas sin al la tablo)</span> Dankon, sinjoro advokato!</p>

<p>LA GASTOJ<br>
<span class="staging">(la plimultaj en ĝenita embaraso)</span> Sinjoro ĉambelano! Sinjoro
ĉambelano Bratsberg!</p>

<p>LA ĈAMBELANO<br>
Miaj sinjorinoj! Miaj sinjoroj! <span class="staging">(mallaŭte)</span> Tora!</p>

<p>TORA<br>
Patro!</p>

<p>LA ĈAMBELANO<br>
Aĥ, doktoro, doktoro, kion vi estas farinta!</p>

<p>STENSGÅRD<br>
<span class="staging">(kun la glaso en la mano, brile kontenta)</span> Kaj nun retrovu viajn
lokojn! Hoj, Fjeldbo, kunvenu, — en la asocion de la junuloj! Jen la
ludo en evoluo!</p>

<p>DANIEL HEJRE<br>
<span class="staging">(antaŭe maldekstre)</span> Jes efektive la ludo estas en evoluo!</p>

<p class="staging">(<b>Lundestad</b> malaperas en la fono.)</p>

<p class="aktfino">Kurteno</p>
</div>

<div class="acte">
<h3 class="actehead">TRIA AKTO</h3>

<p class="staging">(Eleganta antaŭĉambro kun enirejo en la fono. Maldekstre estas
pordo al la oficejo de la ĉambelano; pli malantaŭe estas pordo al
la sidĉambro. Dekstre estas pordo al la oficejoj de la ferfareja
administranto; antaŭe de tiu estas fenestro.)</p>

<p class="staging">(<b>Tora</b> sidas ploranta sur la sofo maldekstre. <b>La ĉambelano</b> iras
impete tien kaj reen.)</p>

<p>LA ĈAMBELANO<br>
Kaj nun ni havas la postludon. Ploron kaj ĝemon —</p>

<p>TORA<br>
Ho, Dio donu ke ni neniam estus vidintaj tiun homon!</p>

<p>LA ĈAMBELANO<br>
Kiun homon?</p>

<p>TORA<br>
Tiun abomenindan advokaton Stensgård, kompreneble.</p>

<p>LA ĈAMBELANO<br>
Vi devus prefere diri: ke ni neniam estus vidintaj tiun abomenan
doktoron!</p>

<p>TORA<br>
Fjeldbo?</p>

<p>LA ĈAMBELANO<br>
Jes, Fjeldbo; Fjeldbo, jes! Ĉu ne estis li, kiu tutplene mensogis al
mi —?</p>

<p>TORA<br>
Ne, kara benata patro, estis mi.</p>

<p>LA ĈAMBELANO<br>
Vi? Do ambaŭ! Kunaj en komploto; malantaŭ mia dorso! Jen delikate!</p>

<p>TORA<br>
Ho, patro, se vi scius —</p>

<p>LA ĈAMBELANO<br>
Ho, mi certe scias; pli ol sufiĉas; multe pli!</p>

<p class="staging">(<b>Doktoro Fjeldbo</b> venas de la fono.)</p>

<p>FJELDBO<br>
Bonan tagon, sinjoro ĉambelano! Bonan tagon, fraŭlino.</p>

<p>LA ĈAMBELANO<br>
<span class="staging">(daŭre paŝadas tien kaj reen)</span> Nu, ĉu tie vi estas, — vi fatalulo —</p>

<p>FJELDBO<br>
Jes, estis ege malagrabla okazaĵo.</p>

<p>LA ĈAMBELANO<br>
<span class="staging">(rigardas tra la fenestro)</span> Ĉu vi tamen tiel pensas?</p>

<p>FJELDBO<br>
Mi kredas, ke vi estas rimarkinta, kiel mi la tutan tempon tenis la
okulon sur Stensgård. Malfeliĉe, kiam mi aŭdis ke oni ludus
garantiaĵojn, mi pensis ke ne estis iu danĝero —</p>

<p>LA ĈAMBELANO<br>
<span class="staging">(stampfas la plankon)</span> Ridindiĝi de tia afektulo! Kaj kion do miaj
gastoj estas imagintaj pri mi? Ke mi estus sufiĉe fia por voli
aĉeti tiun personon, tiun — tiun —, kiel Lundestad nomas lin!</p>

<p>FJELDBO<br>
Jes, sed —</p>

<p>TORA<br>
<span class="staging">(nerimarkite de la patro)</span> Ne parolu!</p>

<p>LA ĈAMBELANO<br>
<span class="staging">(post mallonga paŭzo li turnas sin al <b>Fjeldbo</b>)</span> Diru al mi
sincere, doktoro, — ĉu mi estas pli stulta ol la plimulto de aliaj
homoj?</p>

<p>FJELDBO<br>
Kiel vi povas demandi tiel, sinjoro ĉambelano?</p>

<p>LA ĈAMBELANO<br>
Sed kiel povis do okazi, ke mi verŝajne estis la sola, kiu ne
komprenis, ke la damnita parolado estis adresata al mi?</p>

<p>FJELDBO<br>
Ĉu mi diru al vi?</p>

<p>LA ĈAMBELANO<br>
Jes, kompreneble vi faru.</p>

<p>FJELDBO<br>
Estas pro tio, ke vi mem vidas vian pozicion ĉi tie en la vilaĝaro
per aliaj okuloj, ol la cetera popolo faras.</p>

<p>LA ĈAMBELANO<br>
Mi konsideras mian pozicion, kiel mia beata patro konsideris sian
pozicion ĉi tie. Al mia beata patro oni neniam estus kuraĝinta
regali tiaĵon.</p>

<p>FJELDBO<br>
Via beata patro ja mortis proksimume je la jaro 1830.</p>

<p>LA ĈAMBELANO<br>
Nu ja; Multo dissolviĝis post tiu tempo. Tamen mi mem kulpas. Mi
miksis min tro multe kun tiuj ordinaruloj. Tial mi devas rezigne
akcepti esti metata flanke de bienulo Lundestad!</p>

<p>FJELDBO<br>
Nu, honeste dirite, mi ne vidas iun malaltiĝon en tio.</p>

<p>LA ĈAMBELANO<br>
Ho, vi bone komprenas min. Kompreneble mi ne insistas pri ia nobleco,
aŭ pri titoloj aŭ tiaĵoj. Sed tio kion mi honoras, kaj tio kion mi
postulas ke aliuloj honoru, tio estas tiu en nia familio heredita
honesteco tra la tuta parencaro. Estas <em>tio</em> pri kio mi pensas, ke
kiam oni, kiel Lundestad, intervenas en la publikan vivon, tiam oni
ne povas konservi sian karakteron kaj sian konduton tute senmakula.
Tial Lundestad ja devas akcepti, ke oni makuligas lin. Sed oni lasu
min en paco; mi staras ekstere de la partioj.</p>

<p>FJELDBO<br>
Ne tute, sinjoro ĉambelano. Vi tamen ĝojiĝis tiom longe, kiam vi
kredis, ke la atako direktiĝis al Monsen.</p>

<p>LA ĈAMBELANO<br>
Ne menciu tiun homon! Estas li, kiu frivoligis la moralan senton ĉi
tie en la vilaĝaro. Bedaŭrinde li ankaŭ kapturnigis mian sinjoron
filon.</p>

<p>TORA<br>
Erik?</p>

<p>FJELDBO<br>
Vian filon?</p>

<p>LA ĈAMBELANO<br>
Jes; kial li enirus en tiujn marĉandaĵojn? Tio ja kondukas al
nenio.</p>

<p>FJELDBO<br>
Sed kara sinjoro ĉambelano, li tamen devas vivi, kaj —</p>

<p>LA ĈAMBELANO<br>
Ho, per ŝparemo li efektive povus vivi bone per la patrina
heredaĵo.</p>

<p>FJELDBO<br>
Jes, eble li povus vivi pere de ĝi; sed <em>por</em> kio li vivus?</p>

<p>LA ĈAMBELANO<br>
Por kio? Nu, se li absolute bezonus ion <em>por</em> kio vivi, li ja estas
jura kandidato; li povus vivi por sia scienco.</p>

<p>FJELDBO<br>
Ne, tion li ne povus; ĉar tio estas kontraŭ lia naturo. Li ankaŭ
ne povis esperi baldaŭ ekhavi oficon; la estradon de viaj bienoj vi
ja rezervis por vi mem; via filo ne havas infanojn por eduki. Kaj
kiam li sub tiaj cirkonstancoj vidas tentajn ekzemplojn antaŭ si, —
vidas homojn, kiuj el nenio estas kreadantaj duonan milionon —</p>

<p>LA ĈAMBELANO<br>
Duonan milionon? Ho, haltu jen, ke ni restu je cent mil. Sed nek la
duona miliono nek la cent mil kunrastiĝas per tute puraj manoj; —
mi aludas ne rilate al la mondo; je Dio; laŭ la leĝoj oni ja povas
teni sin observema; sed laŭ sia propra konscienco. Al tiaĵo mia filo
kompreneble ne povas persvadiĝi. Vi do povas esti tute trankvila: la
komerco de grandkomercisto Bratsberg certe ne alportos profiton de
duona miliono.</p>

<p class="staging">(<b>Selma</b>, en promena vesto, venas de la fono.)</p>

<p>SELMA<br>
Bonan matenon! Ĉu mia edzo ne ĉeestas?</p>

<p>LA ĈAMBELANO<br>
Bonan matenon, infano. Ĉu vi serĉas vian edzon?</p>

<p>SELMA<br>
Jes, li diris, ke li intencus ĉi tien. La proprietulo Monsen vizitis
lin frumatene, kaj jen —</p>

<p>LA ĈAMBELANO<br>
Monsen? Ĉu Monsen vizitas vin?</p>

<p>SELMA<br>
Foje li faras; pleje en komercaj aferoj. Sed kara Tora, kio estas?
Ĉu vi ploris?</p>

<p>TORA<br>
Ho, estas nenio.</p>

<p>SELMA<br>
Jes, estas! Hejme Erik estis malbonhumora, kaj ĉi tie —;
aspektiĝas el vi ĉiuj; io okazis. Kio estas?</p>

<p>LA ĈAMBELANO<br>
Nu, nu; almenaŭ ne estas io por vi. Vi estas tro delikata por porti
ŝarĝojn, mia eta Selma. Eniru la sidĉambron, vi du, dume. Se Erik
diris, ke li venos, li certe venos.</p>

<p>SELMA<br>
Ni eniru; — kaj precipe gardu min kontraŭ la trablovo! <span class="staging">(ĉirkaŭbrakas
ŝin)</span> Ho, mi povus premegi vin, dolĉa Tora!</p>

<p class="staging">(Ambaŭ virinoj eliras maldekstre.)</p>

<p>LA ĈAMBELANO<br>
Ili do kune engaĝiĝis, la du spekulantoj. Ili devus kunligiĝi en
kompanion. Monsen kaj Bratsberg, — sonus bele! <span class="staging">(frapiĝas al la
pordo)</span> Envenu!</p>

<p class="staging">(<b>Advokato Stensgård</b> entretas tra la pordo.)</p>

<p>LA ĈAMBELANO<br>
<span class="staging">(retiras sin paŝon)</span> Ĉu kio!</p>

<p>STENSGÅRD<br>
Jes, jen mi estas denove, sinjoro ĉambelano!</p>

<p>LA ĈAMBELANO<br>
Jenon mi vidas.</p>

<p>FJELDBO<br>
Sed ĉu vi freneziĝis, homo?</p>

<p>STENSGÅRD<br>
Vi retiriĝis frue hieraŭ vespere. Kiam Fjeldbo estis klariginta al
mi la koheron, vi jam estis —</p>

<p>LA ĈAMBELANO<br>
Mi petas vin, — ĉiu klarigo estos superflua —</p>

<p>STENSGÅRD<br>
Jes, certe; tamen ne kredu, ke estas pro tio, ke mi estas veninta.</p>

<p>LA ĈAMBELANO<br>
Ĉu ne, do?</p>

<p>STENSGÅRD<br>
Mi scias, ke mi malhonorigis vin.</p>

<p>LA ĈAMBELANO<br>
Tion ankaŭ mi scias; kaj antaŭ ol mi forpelos vin el la pordo, vi
eble bonvolu diri, kial vi venas ĉi tien.</p>

<p>STENSGÅRD<br>
Ĉar mi amas vian filinon, sinjoro ĉambelano!</p>

<p>FJELDBO<br>
Kio —?</p>

<p>LA ĈAMBELANO<br>
Kion li diras, doktoro?</p>

<p>STENSGÅRD<br>
Jes, vi ne povas kapti la sencon de tio, sinjoro ĉambelano. Vi estas
maljuna homo; vi havas nenion por kio lukti —</p>

<p>LA ĈAMBELANO<br>
Kaj vi arogas al vi —!</p>

<p>STENSGÅRD<br>
Mi venas por peti la manon de via filino, sinjoro ĉambelano.</p>

<p>LA ĈAMBELANO<br>
Vi —, Vi —! Ĉu vi ne eksidu?</p>

<p>STENSGÅRD<br>
Dankon; mi staras.</p>

<p>LA ĈAMBELANO<br>
Kion vi diras al tio ĉi, doktoro?</p>

<p>STENSGÅRD<br>
Ho, Fjeldbo diras ĉion bonan; li estas mia amiko; la sola, vera
amiko, kiun mi havas.</p>

<p>FJELDBO<br>
Ne, ne, homo; eterne neniam se vi —</p>

<p>LA ĈAMBELANO<br>
Ĉu estas tial, ke la ferfareja doktoro enkondukigis lin en nian
domon?</p>

<p>STENSGÅRD<br>
Vi nur konas min de la konduto antaŭhieraŭ kaj hieraŭ. Kaj tio ne
sufiĉas. Mi ankaŭ ne estas la sama hodiaŭ ol kiel antaŭe. La
kunestado kun vi kaj kun la viaj falis kiel printempa pluvo sur min.
Dum unu sola nokto ĝermoj kreskis! Vi ne devas forpuŝi min reen en
la abomenindaĵon. Mi neniam posedis la belaĵojn en la vivo antaŭ
nun; estis kvazaŭ birdoj sur la tegmento por mi —</p>

<p>LA ĈAMBELANO<br>
Sed mia filino —?</p>

<p>STENSGÅRD<br>
Ho, ŝin mi gajnos.</p>

<p>LA ĈAMBELANO<br>
Nu? Hm!</p>

<p>STENSGÅRD<br>
Jes, ĉar mi tion volas. Memoru kion vi rakontis al mi hieraŭ. Vi
ankaŭ estis malkontenta pri la edziĝo de via filo; — jen vidu, tio
ŝanĝiĝis al bono. Vi skribu la spertopagon malantaŭ la orelon,
kiel Fjeldbo diris —</p>

<p>LA ĈAMBELANO<br>
Nu, do tia estis la penso?</p>

<p>FJELDBO<br>
Tute ne! Kara sinjoro ĉambelano, ke mi parolu sola kun li —</p>

<p>STENSGÅRD<br>
Babilaĵo; mi ne havas ion priparolindan kun vi. Aŭskultu nun,
sinjoro ĉambelano! Estu nun ĝentila kaj saĝa. Familio, kia la via,
bezonas novajn kunligojn; se ne, la parencaro stultiĝas —</p>

<p>LA ĈAMBELANO<br>
Ne, nun troiĝe!</p>

<p>STENSGÅRD<br>
Tŝ, tŝ; ne ekkoleriĝu! Forigu ĉiujn tiujn tedajn noblecajn
ideaĉojn; — je diablo, estas ja funde nenio alia ol stultaĵoj. Vi
vidos kiel vi ŝatos min, kiam vi nur konatiĝos kun mi. Jes, jes; vi
<em>devas</em> ŝati min, — kaj vi kaj via filino! Ŝin mi devigos —</p>

<p>LA ĈAMBELANO<br>
Kion vi opinias, doktoro?</p>

<p>FJELDBO<br>
Mi opinias, ke estas frenezaĵo!</p>

<p>STENSGÅRD<br>
Jes, por vi estus frenezaĵo; sed mi, vidu, mi havas taskon farendan
ĉi tie sur la ĝuinda tero de Dio; — mi ne lasos min timiĝi de
babilaĵo kaj antaŭjuĝoj!</p>

<p>LA ĈAMBELANO<br>
Sinjoro advokato; jen la pordo.</p>

<p>STENSGÅRD<br>
Vi montras al mi —?</p>

<p>LA ĈAMBELANO<br>
La pordon.</p>

<p>STENSGÅRD<br>
Ne faru!</p>

<p>LA ĈAMBELANO<br>
Eliru! Vi estas ambiciulo, iu — iu; ĉu ne estas damnite! Vi estas —</p>

<p>STENSGÅRD<br>
Kio mi estas?</p>

<p>LA ĈAMBELANO<br>
Tio alia; tio, kion mi havas sur la lango, vi estas!</p>

<p>STENSGÅRD<br>
Se vi baros al mi mian vivovojon, vi gardu vin!</p>

<p>LA ĈAMBELANO<br>
Kial?</p>

<p>STENSGÅRD<br>
Jes, ĉar tiam mi persekutos vin, skribos kontraŭ vi en la gazetoj,
kalumnios vin, subfosos vian honoron, se mi atingos al tio. Vi kriu
sub la skurĝobatoj, vi kredu, ke vi videtas fantomojn en la nubo,
kiuj ĵetas sin sur vin. Vi kurbu vin en timo, tenu viajn brakojn
kurbe super la kapo por vin ŝirmi, — rampu, serĉu ŝirmejon
kontraŭ mi —</p>

<p>LA ĈAMBELANO<br>
Vi mem rampu en ŝirmejon — en la frenezulejon; tie vi apartenas!</p>

<p>STENSGÅRD<br>
Haha; jen vendista oferto; sed vi ne pli bone komprenas, sinjoro
Bratsberg! Mi diru al vi: La kolero de Dio estas en mi. Estas lia
volo, kontraŭ kiu vi staras. Li celis la plej helan pri mi. Ne
ombrigu! — Nu, mi ja vidas, ke mi nenien atingos kun vi hodiaŭ; sed
tio ne gravas. Mi postulas nenion alian ol ke vi parolu al via
filino. Pretigu ŝin; tamen donu al ŝi la ŝancon elekti! Pripensu,
kaj ĉirkaŭrigardu. Kie povas vi atendi trovi bofilon inter tiuj ĉi
malsaĝuloj kaj stratvaguloj? Fjeldbo diras, ke ŝi estas profunda,
silenta kaj fidela. Jes, nun vi scias ĉion. Adiaŭ, sinjoro
ĉambelano; — vi povas havi min kiel vi deziras, kiel amiko aŭ kiel
malamiko. Adiaŭ! <span class="staging">(Li eliras en la fono.)</span></p>

<p>LA ĈAMBELANO<br>
Tien do estas veninta! Tiaĵon oni kuraĝas servi al mi en mia propra
domo!</p>

<p>FJELDBO<br>
Stensgård tion kuraĝas; neniu alia.</p>

<p>LA ĈAMBELANO<br>
Li hodiaŭ; aliuloj morgaŭ.</p>

<p>FJELDBO<br>
Ke ili venu; mi ŝirmos kontraŭ la frapo; mi iros tra fajro kaj akvo
por vi —</p>

<p>LA ĈAMBELANO<br>
Jes, vi, kiu kulpas pri la tuto! — Hm; tiu Stensgård, li estas
efektive la plej impertinenta fripono, kiun mi konis! Kaj tamen, —
kio damninde estas? Li havas ion en si, kion mi ŝatas.</p>

<p>FJELDBO<br>
Estas eblecoj en li —</p>

<p>LA ĈAMBELANO<br>
Estas sincereco en li, sinjoro ferfareja doktoro! Li ne ĉirkaŭiras
ludante malantaŭ ies dorso, kiel tiom da aliuloj; li — li!</p>

<p>FJELDBO<br>
Pri tio ne estas luktenda. Nur firme, sinjoro ĉambelano; ne kaj
denove ne al Stensgård —</p>

<p>LA ĈAMBELANO<br>
Ho, tenu viajn konsilojn por vi mem! Vi povas fidi ke nek li, nek iu
alia —</p>

<p>FERFAREJA ADMINISTRANTO RINGDAL<br>
<span class="staging">(de la pordo dekstre)</span> Kun via permeso, sinjoro ĉambelano; unu
vorto — <span class="staging">(flustras)</span></p>

<p>LA ĈAMBELANO<br>
Kio? Ene ĉe <em>vi</em>?</p>

<p>RINGDAL<br>
Li envenis per la malantaŭa pordo, kaj petegas paroli kun vi.</p>

<p>LA ĈAMBELANO<br>
Hm. — Ho, doktoro, eniru momenton al la sinjorinoj; estas iu, kiu —
sed diru nenion al Selma pri sinjoro Stensgård kaj lia vizito. Ŝin
ni tenu ekstere de ĉi tiu afero. Rilate al mia filino, estus ankaŭ
laŭ mia deziro, se vi povus teni puran buŝon; sed — —. Ho, mi ne
emas —! Nu, bonvolu eniri.</p>

<p class="staging">(<b>Fjeldbo</b> iras en la sidĉambron. Dume <b>Ringdal</b> estas reirinta en
sian oficejon. Post mallonga paŭzo envenas de tie proprietulo
<b>Monsen.</b>)</p>

<p>MONSEN<br>
<span class="staging">(ĉe la pordo)</span> Mi petas sinjoron ĉambelano pri pardono —</p>

<p>LA ĈAMBELANO<br>
Nu, envenu; envenu!</p>

<p>MONSEN<br>
Mi do esperas, ke bone statas pri la familio?</p>

<p>LA ĈAMBELANO<br>
Dankon. Ĉu vi ion deziras?</p>

<p>MONSEN<br>
Ne povas <em>tion</em> diri. Mi estas, dank’ al Dio, homo kiu <em>havas</em>
preskaŭ ĉion, kion li deziras.</p>

<p>LA ĈAMBELANO<br>
Jen, jen; tio estas multe dirite.</p>

<p>MONSEN<br>
Sed mi ja ankaŭ laboris, sinjoro ĉambelano. Jes, mi scias, ke vi ne
rigardas mian aktivecon per afabla okulo.</p>

<p>LA ĈAMBELANO<br>
Aspekte ne havas iun influon sur via aktiveco per kia okulo mi
rigardas ĝin.</p>

<p>MONSEN<br>
Nu, kiu scias? Mi almenaŭ nun pensas tiri min el la aferoj.</p>

<p>LA ĈAMBELANO<br>
Ĉu vere?</p>

<p>MONSEN<br>
La sukceso sekvis min, mi diru al vi. Mi nun estas tiel longe
antaŭen atinginta, kiel mi ŝatas atingi, kaj tial mi pensas, ke
estus tempo iom post iom likvidi, kaj —</p>

<p>LA ĈAMBELANO<br>
Nu, pri tio mi gratulas kaj vin kaj multajn aliajn.</p>

<p>MONSEN<br>
Kaj se mi samtempe povus fari al la ĉambelano servon —</p>

<p>LA ĈAMBELANO<br>
Al mi?</p>

<p>MONSEN<br>
Kiam la arbaroj de Langerud antaŭ kvin jaroj metiĝis al aŭkcio, vi
ofertis —</p>

<p>LA ĈAMBELANO<br>
Jes, sed post la aŭkcio vi superproponis kaj falis al vi la aljuĝo.</p>

<p>MONSEN<br>
Vi povus nun ricevi ilin kun segejo kaj ĉiuj apartenaĵoj —</p>

<p>LA ĈAMBELANO<br>
Post tiu senkonsidera forhakado tie farita —?</p>

<p>MONSEN<br>
Ho, ili ankoraŭ multe valoras; kaj per via ekspluatmaniero post
kelkaj jaroj ili —</p>

<p>LA ĈAMBELANO<br>
Dankon; bedaŭrinde mi ne povas partopreni en tiu afero.</p>

<p>MONSEN<br>
Sed estas multe enspezebla, sinjoro ĉambelano. Kaj rilate al mi —;
mi diru al vi, ke mi havas intence grandan spekulon; multo estas
metita en la ludon; mi pensas ke estas multo gajnebla; eble cent mil
aŭ tiom.</p>

<p>LA ĈAMBELANO<br>
Cent mil? Tio efektive ne estas nekonsiderinda sumo.</p>

<p>MONSEN<br>
Ha-ha-ha! Ĝuste bela por kunpreni kaj meti ĉeflanke de la ceteraj.
Sed se oni faru tiajn grandajn batalojn, oni bezonas helpan
taĉmenton, kiel dirite. Enkasa mono ne multas; la taŭgaj nomoj
estas jam uzitaj —</p>

<p>LA ĈAMBELANO<br>
Jes, por tio certaj homoj jam estas aranĝintaj.</p>

<p>MONSEN<br>
Unu mano lavas la alian. Nu, sinjoro ĉambelano, ĉu ni do faru
negocon? Vi ricevos la arbarojn por absurde malalta prezo —</p>

<p>LA ĈAMBELANO<br>
Mi ne volas havi ilin por iu ajn prezo, sinjoro Monsen.</p>

<p>MONSEN<br>
Sed bona oferto tamen valoras alian. Sinjoro ĉambelano, ĉu vi volas
helpi min?</p>

<p>LA ĈAMBELANO<br>
Al kio vi celas?</p>

<p>MONSEN<br>
Kompreneble ke mi deponas garantiaĵon. Mi havas ja sufiĉe da
bienposedaĵoj. Jen vidu. Ĉi tiuj paperoj —; ĉu vi permesas ke mi
orientigu vin pri mia stato?</p>

<p>LA ĈAMBELANO<br>
<span class="staging">(forpuŝas la dokumentojn)</span> Ĉu estas mona subteno, ke vi bezonas —?</p>

<p>MONSEN<br>
Ne kontanta mono; tute ne. Sed la subteno de la ĉambelano —.
Kontraŭ kompenso kompreneble; — kaj kontraŭ garantiaĵo, kaj —</p>

<p>LA ĈAMBELANO<br>
Kaj kun tia demando vi venas al mi?</p>

<p>MONSEN<br>
Jes, ĝuste al vi. Mi scias, ke vi multfoje forgesis vian antipation,
kiam iu vere venis en malfacilaĵon.</p>

<p>LA ĈAMBELANO<br>
Nu, iamaniere mi devas danki vin pro via bona opinio, — precipe en
tempo kia ĉi tia; sed tamen —</p>

<p>MONSEN<br>
Sinjoro ĉambelano, ĉu vi ne volas diri al mi, kion vi malestimas
pri mi?</p>

<p>LA ĈAMBELANO<br>
Ho, por kio tio utilus?</p>

<p>MONSEN<br>
Povus utili por ĝustigi la rilaton. Mi ne scias, ke mi iam ion baris
por vi.</p>

<p>LA ĈAMBELANO<br>
Ĉu ne? Do mi tamen menciu al vi okazaĵon, kiam vi kontraŭstaris
min. Mi starigis la ferfarejan pruntejon por la avantaĝo de miaj
subuloj kaj por aliuloj. Sed jen vi komencis fari bankkomercon; la
homoj iras al vi kun sia ŝparmono —</p>

<p>MONSEN<br>
Kompreneble, sinjoro ĉambelano; ĉar mi donas pli altan interezon je
deponaĵo.</p>

<p>LA ĈAMBELANO<br>
Jes, sed vi ankaŭ prenas pli altan pruntedonan interezon.</p>

<p>MONSEN<br>
Sed mi ne faras tiom da malfacilaĵoj pri kaŭcio kaj tiaĵoj.</p>

<p>LA ĈAMBELANO<br>
Bedaŭrinde; tial oni ankaŭ vidas, ke fariĝas komercoj je dek-dekdu
mil spesoj, sen ke nek aĉetanto nek vendanto posedas du danajn
ŝilingojn. Jen, tion, sinjoro Monsen, mi malestimas en vi. Kaj krome
io, kio estas pli proksima ankoraŭ. Ĉu vi kredas, ke estis laŭ mia
bona volo, ke mia filo kapĵetis sin en tiujn senbridajn
entreprenojn?</p>

<p>MONSEN<br>
Sed por tio mi do ne kulpas!</p>

<p>LA ĈAMBELANO<br>
Estis via ekzemplo, kiu infektis lin, kiel la aliajn. Kial vi ne
restis en via komenca okupo?</p>

<p>MONSEN<br>
Trunkflosisto, kiel mia patro?</p>

<p>LA ĈAMBELANO<br>
Estis eble honto stari en mia servo? Via patro nutris sin honeste kaj
estis estimata en sia profesio.</p>

<p>MONSEN<br>
Jes, ĝis li estis sin laborinta sensana kaj fine tiriĝis en la
akvofalon kun la trunkfloso. Ĉu vi konas ion pri la vivo en tiu
profesio, sinjoro ĉambelano? Ĉu vi unu solan fojon provis, kion
tiuj homoj devas elteni, kiuj penegas por vi ene en la arbaroj kaj
malsupren laŭ la riverejoj, dum vi sidas en via agrabla ĉambro kaj
rikoltas la fruktojn? Ĉu vi povas mallaŭdi tian homon, ke li volas
laborigi sin supren? Mi ja estis ricevinta iom pli bonan instruon, ol
mia patro; eble ankaŭ havis pli bonajn talentojn —</p>

<p>LA ĈAMBELANO<br>
Jen bone. Sed per kiaj metodoj estas vi suprenveninta? Vi komencis
per vendado de brando. Poste vi aĉetis nesekurajn ŝuldatestojn;
enkasigis ilin senindulge; tiel vi iris pluen kaj pluen. Kiom multajn
estas vi ruinigintaj por antaŭeniĝi!</p>

<p>MONSEN<br>
Tia estas la komerca vivo; supren por iu kaj malsupren por aliulo.</p>

<p>LA ĈAMBELANO<br>
Sed la maniero kaj la iloj? Estas estimindaj familioj, kiuj elĉerpas
la almozulkeston kulpe de vi.</p>

<p>MONSEN<br>
Ankaŭ Daniel Hejre ne estas tre fora de la almozulkesto.</p>

<p>LA ĈAMBELANO<br>
Mi komprenas vin. Sed mian konduton mi povas defendi antaŭ Dio kaj
homoj! Kiam la lando, post la disiĝo de Danlando, estis en mizero,
mia benata patro helpis trans eblecoj. Tial kelkaj el niaj bienoj
transvenis al la familio Hejre. Al kio tio kondukis? Sidis vivaj
estaĵoj sur tiuj bienoj; kaj ili suferis sub la malsaĝa traktado de
Daniel Hejre. Li forhakis la arbarojn je damaĝo, jes mi povas eĉ
diri, je malfeliĉo al la distrikto. Ĉu ne estis mia simpla devo
malhelpi tiaĵon, kiam mi povis? Kaj mi povis; mi havis la leĝon por
mi; mi estis en mia bona rajto, kiam mi reprenis miajn bienojn alode.</p>

<p>MONSEN<br>
Ankaŭ mi ne miskondutis kontraŭ la leĝo.</p>

<p>LA ĈAMBELANO<br>
Sed kontraŭ via propra konscio, kontraŭ via konscienco, el kiu vi
espereble havas ion. Kaj kiel vi estas detruinta la bonan ordon ĉi
tie? Kiel vi malfortigis la respekton, kiun devus doni la riĉeco?
Oni ne plu demandas kiel kapitalo estas akirita, aŭ kiom longe ĝi
estas estinta en la posedo de iu familio; oni nur demandas: kiom
valoras tiu aŭ tiu alia? Kaj laŭ tio li prijuĝiĝas. Sub ĉio tio
ankaŭ mi suferas; ni du fariĝis kvazaŭ iuj kamaradoj; oni mencias
nin kune, ĉar ni estas la plej grandaj bienposedantoj ĉi tie. Tion
mi ne toleras! Mi diras al vi unu fojon por ĉiuj: pro tio mi
malestimas vin.</p>

<p>MONSEN<br>
Tio havu finon, sinjoro ĉambelano; mi ĉesos mian agadon, cedas por
vi en ĉiuj flankoj; sed mi petas vin, mi petegas vin, nur helpu min!</p>

<p>LA ĈAMBELANO<br>
Mi ne faros.</p>

<p>MONSEN<br>
Mi volonte pagos kion ajn —</p>

<p>LA ĈAMBELANO<br>
Pagi! Kaj tion vi kuraĝas —</p>

<p>MONSEN<br>
Se ne pro mi, do pro via filo!</p>

<p>LA ĈAMBELANO<br>
Mia filo?</p>

<p>MONSEN<br>
Jes, li partoprenas; mi pensas, ke povos veni 20 000 taleroj kiel lia
porcio.</p>

<p>LA ĈAMBELANO<br>
Kiujn li gajnos?</p>

<p>MONSEN<br>
Jes!</p>

<p>LA ĈAMBELANO<br>
Sed, bona Dio, kiu do perdos tiun monon?</p>

<p>MONSEN<br>
Kiel —?</p>

<p>LA ĈAMBELANO<br>
Kiam mia filo gajnos ĝin, do devas esti iu kiu perdos ĝin?</p>

<p>MONSEN<br>
Avantaĝa komerco; mi ne rajtas ion pli diri. Sed mi bezonas
respektoplenan nomon; nur subskribo per via nomo —</p>

<p>LA ĈAMBELANO<br>
Subskribo! Sur dokumentoj —</p>

<p>MONSEN<br>
Nur por 10 — 15 000 taleroj.</p>

<p>LA ĈAMBELANO<br>
Kaj vi unu solan momenton povis kredi, ke —? <em>Mia</em> nomo! En tia
afero! Mia nomo? Kiel kaŭcianto do?</p>

<p>MONSEN<br>
Nur pro la formo —</p>

<p>LA ĈAMBELANO<br>
Trompo! Mia nomo! Ne por kiu ajn prezo. Mi neniam subskribis per mia
nomo sur fremdaj paperoj.</p>

<p>MONSEN<br>
Neniam? Tio do estas troigo, sinjoro ĉambelano!</p>

<p>LA ĈAMBELANO<br>
Efektive; kiel mi diras al vi.</p>

<p>MONSEN<br>
Ne; efektive. Tion mi mem vidis.</p>

<p>LA ĈAMBELANO<br>
Kion vi vidis?</p>

<p>MONSEN<br>
La nomon de la ĉambelano, almenaŭ sur kambio.</p>

<p>LA ĈAMBELANO<br>
Malvero, mi diras al vi! Tion vi neniam vidis.</p>

<p>MONSEN<br>
Mi vidis! Sub kambio de 2000 taleroj. Pripensu!</p>

<p>LA ĈAMBELANO<br>
Nek de du mil nek de dek mil! Je mia honoro kaj mia plej alta vorto,
neniam!</p>

<p>MONSEN<br>
Do ĝi estas falsa.</p>

<p>LA ĈAMBELANO<br>
Falsa?</p>

<p>MONSEN<br>
Jes, falsa; kopiita; — ĉar mi <em>estas</em> ĝin vidinta.</p>

<p>LA ĈAMBELANO<br>
Falsa? Falsa! Kie vi tion vidis? Ĉe kiu?</p>

<p>MONSEN<br>
Tion mi ne diras.</p>

<p>LA ĈAMBELANO<br>
Ha-ha; tion ni tamen malkaŝigos!</p>

<p>MONSEN<br>
Aŭskultu min —!</p>

<p>LA ĈAMBELANO<br>
Silentu! Tien oni do kondukis la aferojn! Falsa! Miksigis min en la
fiaĵojn! Jes, do ne estas strange, ke mi metiĝas range inter la
aliuloj. Sed nun mi ludu kun ili!</p>

<p>MONSEN<br>
Sinjoro ĉambelano, — pro vi mem kaj pro multaj aliaj —</p>

<p>LA ĈAMBELANO<br>
Tenu vin for de mi! Foriru! Estas vi, kiu estas la instiganto —!
Jes, estas! Veo al tiu de kiu venas la falilo.<span class="notosigno">[4]</span> Estas peka vivado,
kondutita en via domo. Kaj kia estas la frekventaĵo kiun vi serĉas?
Personoj de Kristiania kaj de aliaj lokoj, kiuj nur aspiras manĝadon
kaj trinkegadon, kaj kiuj ne bone valorigas la socion en kiu tio
okazas. Silentu! Mi mem vidis viajn noblajn julgastojn ĉasi laŭ la
vojo, kiel aro de hurlantaj lupoj! Kaj estas io, kio pli malbona
estas. Vi havis skandalojn kun viaj propraj servistinoj. Via edzino
freneziĝis pro viaj diboĉoj kaj via kruda traktado.</p>

<p class="noto">[4] ve al tiu homo, per kiu la falilo venas (mateo 18:7).</p>

<p>MONSEN<br>
Ne; nun estas tro! Vi estos pentanta tiujn vortojn!</p>

<p>LA ĈAMBELANO<br>
Ho, je diablo pri viaj minacoj. Kion vi povos fari kontraŭ mi? Mi?
Vi demandis kial mi malestimas vin. Nun vi ricevis informon. Nun vi
scias, kial mi tenis vin ekstere de la bona socio.</p>

<p>MONSEN<br>
Jes, sed nun mi tiros la bonan socion malsupren —</p>

<p>LA ĈAMBELANO<br>
Tiun vojon!</p>

<p>MONSEN<br>
Mi konas la vojon, sinjoro ĉambelano! <span class="staging">(elen en la fono)</span></p>

<p>LA ĈAMBELANO<br>
<span class="staging">(aliras, malfermas la pordon dekstre kaj vokas)</span> Ringdal; — envenu!</p>

<p>RINGDAL<br>
Sinjoro ĉambelano?</p>

<p>LA ĈAMBELANO<br>
<span class="staging">(vokas enen en la sidĉambron)</span> Sinjoro doktoro; bonvenu —! Nun,
Ringdal, miaj antaŭdiroj plenumiĝas.</p>

<p>FJELDBO<br>
Pri kio mi servu, sinjoro ĉambelano?</p>

<p>RINGDAL<br>
Ĉu la ĉambelano faris antaŭdirojn?</p>

<p>LA ĈAMBELANO<br>
Kion vi nun diros, doktoro? Vi ĉiam pensis, ke mi troigis, kiam mi
diris, ke Monsen koruptis la homojn ĉi tie.</p>

<p>FJELDBO<br>
Nu jes; kaj sekve kio?</p>

<p>LA ĈAMBELANO<br>
Oni faras belan progreson, mi povas rakonti al vi. Kiel ŝajnas al
vi? Jen estas falsaj paperoj en cirkulo.</p>

<p>RINGDAL<br>
Falsaj paperoj?</p>

<p>LA ĈAMBELANO<br>
Falsaj paperoj, jes! Kaj kun kies nomo vi opinias? Kun la mia!</p>

<p>FJELDBO<br>
Sed pro dio, kiu faris tion?</p>

<p>LA ĈAMBELANO<br>
Kiel povas mi scii? Ĉu mi konas ĉiujn friponojn? Sed tio estu
malkaŝigata. — Doktoro, faru al mi servon. La paperoj devas esti
lokigitaj aŭ en la ŝparbanko aŭ en la ferfareja pruntejo. Veturu
supren al Lundestad; li estas tiu el la bankestroj, kiu plej bone
scias pri ĉio. Eksciiĝu ĉu ekzistas tia papero —</p>

<p>FJELDBO<br>
Tuj; tuj!</p>

<p>RINGDAL<br>
Lundestad estas hodiaŭ ĉi tie en la ferfarejo; li partoprenas
renkontiĝon de la lerneja komisiono.</p>

<p>LA ĈAMBELANO<br>
Tiom pli bone. Trovu lin; sendu lin ĉi tien.</p>

<p>FJELDBO<br>
Senprokraste; estos baldaŭ prizorgata. <span class="staging">(elen en la fono)</span></p>

<p>LA ĈAMBELANO<br>
Kaj vi, Ringdal, devas informiĝi en la pruntejo. Tuj post kiam ni
estos sciiĝintaj pri la afero, ni sendos denuncon al la vokto. Neniu
bonkoreco pri tiuj fraŭduloj!</p>

<p>RINGDAL<br>
Bone, sinjoro ĉambelano. Je Dio; tiaĵon mi neniam kredus. <span class="staging">(eliras
dekstre)</span></p>

<p class="staging">(<b>La ĉambelano</b> kelkajn fojojn iras supren kaj malsupren sur la
planko, poste li volas eniri sian oficejon. Samtempe venas <b>Erik
Bratsberg</b> de la fono.)</p>

<p>ERIK BRATSBERG<br>
Kara patro —!</p>

<p>LA ĈAMBELANO<br>
Nu, ĉu estas vi?</p>

<p>ERIK BRATSBERG<br>
Mi devas absolute paroli kun vi.</p>

<p>LA ĈAMBELANO<br>
Hm; mi vere ne estas en humoro por paroli al iu. Kion vi volas?</p>

<p>ERIK BRATSBERG<br>
Vi scias, patro, ke mi neniam antaŭe miksis vin en miajn
komercaferojn.</p>

<p>LA ĈAMBELANO<br>
Ne, tion mi ankaŭ severe rifuzus.</p>

<p>ERIK BRATSBERG<br>
Sed hodiaŭ mi devas —</p>

<p>LA ĈAMBELANO<br>
Kion vi devas?</p>

<p>ERIK BRATSBERG<br>
Patro, vi devas helpi min!</p>

<p>LA ĈAMBELANO<br>
Mono! Jes vi povos fidi, ke —!</p>

<p>ERIK BRATSBERG<br>
Nur unu solan fojon! Mi ĵuras, ke mi neniam plu —; mi diru al vi,
ke mi havas ioman kontakton kun Monsen en Storli —</p>

<p>LA ĈAMBELANO<br>
Mi scias. Vi ja planas belan spekuladon.</p>

<p>ERIK BRATSBERG<br>
Spekuladon? Ni? Ne. Kiu diris tion?</p>

<p>LA ĈAMBELANO<br>
Monsen mem.</p>

<p>ERIK BRATSBERG<br>
Ĉu Monsen ĉeestis?</p>

<p>LA ĈAMBELANO<br>
Jes, ĝuste nun; kaj mi montris al li la pordon.</p>

<p>ERIK BRATSBERG<br>
Patro, se vi ne helpas min, mi estos ruinigita.</p>

<p>LA ĈAMBELANO<br>
Vi?</p>

<p>ERIK BRATSBERG<br>
Jes; Monsen apogis min per mono. Ili montriĝis ege multekostaj; kaj
nun cetere estas la pagdato —</p>

<p>LA ĈAMBELANO<br>
Jen ni vidas! Kion mi estas dirinta —?</p>

<p>ERIK BRATSBERG<br>
Jes, jes; estas tro malfrue paroli pri —</p>

<p>LA ĈAMBELANO<br>
Ruinigita? Post paso de du jaroj! Jes, kiel povus vi ion alian
atendi? Kion vi volis inter tiuj friponoj, kiuj blindigas la vidon de
homoj per kapitaloj, kiuj neniam ekzistis? Tio ja ne estis socio por
vi; — inter tiuj uloj oni devas esti ruza, alie oni malsukcesas;
tion vi nun vidas.</p>

<p>ERIK BRATSBERG<br>
Ĉu vi volas savi min aŭ ne?</p>

<p>LA ĈAMBELANO<br>
Ne; lastan fojon: ne; mi ne volas.</p>

<p>ERIK BRATSBERG<br>
Mia honoro estas en risko —</p>

<p>LA ĈAMBELANO<br>
Ho, neniujn altflugajn parolmanierojn! Tute ne estas afero pri honoro
esti sukcesa komercisto ĉi tie; kontraŭe, mi dirus. Iru hejmen kaj
ordigu por vi; donu al ĉiu la sian, kaj finu pri tio plej eble plej
frue.</p>

<p>ERIK BRATSBERG<br>
Ho, vi ne scias —!</p>

<p class="staging">(<b>Selma</b> kaj <b>Tora</b> venas de la sidĉambro.)</p>

<p>SELMA<br>
Ĉu estas Erik, kiu parolas? — Dio, kio okazis?</p>

<p>LA ĈAMBELANO<br>
Nenio. Eniru reen.</p>

<p>SELMA<br>
Ne, mi ne iros. Mi volas scii. Erik, kio estas?</p>

<p>ERIK BRATSBERG<br>
Estas tio, ke mi estas ruinigita.</p>

<p>TORA<br>
Ruinigita!</p>

<p>LA ĈAMBELANO<br>
Jen, jen!</p>

<p>SELMA<br>
Kio estas ruinigita?</p>

<p>ERIK BRATSBERG<br>
Ĉio.</p>

<p>SELMA<br>
Ĉu vi pensas pri via mono?</p>

<p>ERIK BRATSBERG<br>
Mono, domo, heredo, — ĉio!</p>

<p>SELMA<br>
Jes, tio estas ĉio por vi.</p>

<p>ERIK BRATSBERG<br>
Selma, venu, ni ekiros. Nun vi estas la sola, kion mi havas. Ni portu
la malfeliĉon kune.</p>

<p>SELMA<br>
La malfeliĉon? Porti ĝin kune? <span class="staging">(kun krio)</span> Ĉu nun mi estas
sufiĉe bona!</p>

<p>LA ĈAMBELANO<br>
Je nomo de Dio —!</p>

<p>ERIK BRATSBERG<br>
Pri kio vi pensas?</p>

<p>TORA<br>
Ho, sed regu vin!</p>

<p>SELMA<br>
Ne! Mi ne volas! Mi ne povas plu silenti kaj hipokriti kaj mensogi!
Nun vi sciu. Nenion volas mi porti!</p>

<p>ERIK BRATSBERG<br>
Selma!</p>

<p>LA ĈAMBELANO<br>
Infano, kion vi diras?</p>

<p>SELMA<br>
Kaj, kiel vi mistraktis min! Senhonte de ĉiuj! Ĉiam mi akceptus;
neniam mi rajtus doni. Mi estis la malriĉulino inter vi. Neniam vi
venis postulante iun oferon de mi; por nenio mi estis sufiĉe bona
porti. Mi malamas vin! Mi abomenas vin!</p>

<p>ERIK BRATSBERG<br>
Kio do estas tio ĉi?</p>

<p>LA ĈAMBELANO<br>
Ŝi estas malsana; ŝi estas freneza!</p>

<p>SELMA<br>
Kiel mi ne soifis por guto de viaj ĉagrenoj! Sed se mi petis, vi
havis nenion alian ol belan ŝercon por forpuŝi min. Vi vestis min
kiel pupon; vi ludis kun mi, kiel oni ludas kun infano. Ho mi havis
en mi ĝojegon por porti pezaĵon; mi havis seriozecon kaj sopiron al
ĉio, kio sturmas kaj suprenlevas kaj altigas. Nun mi estas sufiĉe
bona; nun kiam Erik nenion alian havas. Sed mi ne volas esti tiu, al
kiu oni fine sin turnu. Nun mi nenion volas havi el viaj ĉagrenoj.
Mi volas for de vi! Prefere mi ludu kaj kantu sur la strato —! Lasu
min; lasu min! <span class="staging">(Ŝi rapidas elen en la fono.)</span></p>

<p>LA ĈAMBELANO<br>
Tora; ĉu estas senco en ĉio tio, aŭ —?</p>

<p>TORA<br>
Ho, jes; nun unue mi vidas; estas senco en tio. <span class="staging">(elen en la fono)</span></p>

<p>ERIK BRATSBERG<br>
Ne! Ĉion alian; sed ne ŝin! Selma! <span class="staging">(elen tra la fona pordo)</span></p>

<p>RINGDAL<br>
<span class="staging">(venas de dekstre)</span> Sinjoro ĉambelano —</p>

<p>LA ĈAMBELANO<br>
Kion vi volas?</p>

<p>RINGDAL<br>
Mi venas de la pruntejo —</p>

<p>LA ĈAMBELANO<br>
De la pruntejo? Nu jes, la kambio —</p>

<p>RINGDAL<br>
Ĉio estas en ordo; neniam estis kambio kun via nomo.</p>

<p class="staging">(<b>Doktoro Fjeldbo</b> kaj <b>bienulo Lundestad</b> venas de la fono.)</p>

<p>FJELDBO<br>
Blinda alarmo, sinjoro ĉambelano!</p>

<p>LA ĈAMBELANO<br>
Nu do? eĉ ne en la ŝparbanko?</p>

<p>LUNDESTAD<br>
Tute ne. En ĉiuj jaroj, kiam mi estris la bankon, mi ne vidis vian
nomon; — nu, tio do kompreneble: krom la kambio de via filo.</p>

<p>LA ĈAMBELANO<br>
Kambio de mia filo?</p>

<p>LUNDESTAD<br>
Jes, sur tiu kambio frue en la printempo, kiun vi akceptis por li.</p>

<p>LA ĈAMBELANO<br>
Mia filo? Mia filo! Kion vi permesas al vi —</p>

<p>LUNDESTAD<br>
Sed, je Dio, pripensu do; la kambio de via filo por 2000 taleroj —</p>

<p>LA ĈAMBELANO<br>
<span class="staging">(palpas por seĝo)</span> Ho vi kompatanta —!</p>

<p>FJELDBO<br>
Je nomo de Jesuo!</p>

<p>RINGDAL<br>
Do ne estas eble —!</p>

<p>LA ĈAMBELANO<br>
<span class="staging">(falglitis sur la seĝon)</span> Trankvile; trankvile! Kambio de mia filo?
Akceptita de mi? De 2000 taleroj?</p>

<p>FJELDBO<br>
<span class="staging">(al Lundestad)</span> Kaj tiu kambio, ĝi estas en la ŝparbanko?</p>

<p>LUNDESTAD<br>
Ne plu nun; pasintan semajnon ĝi estis pagata de Monsen —</p>

<p>LA ĈAMBELANO<br>
De Monsen!</p>

<p>RINGDAL<br>
Eble Monsen ankoraŭ estas en la farejo; mi volas tuj —</p>

<p>LA ĈAMBELANO<br>
Restu ĉi tie!</p>

<p>DANIEL HEJRE<br>
<span class="staging">(venas de la fono)</span> Bonan matenon, miaj sinjoroj! Bonan matenon,
altestimataj; estiman dankon pro la agrabla vespero hieraŭ. Nun vi
aŭdu historiojn —</p>

<p>RINGDAL<br>
Pardonu; ni estas okupataj —</p>

<p>DANIEL HEJRE<br>
Estas aliuloj, kiuj ankaŭ estas okupataj; la proprietulo en Storli,
ekzemple —</p>

<p>LA ĈAMBELANO<br>
Monsen?</p>

<p>DANIEL HEJRE<br>
He-he; estas sublima historio! La balotkabaloj estas en plena evoluo.
Ĉu vi scias kion oni intencas? Oni volas subaĉeti vin, altestimata!</p>

<p>LUNDESTAD<br>
Subaĉeti, vi diras?</p>

<p>LA ĈAMBELANO<br>
Oni juĝas de la pomo al la trunko.</p>

<p>DANIEL HEJRE<br>
Jes estas, je Dio, la plej kruda, kion mi aŭdis. Mi venas enen ĉe
sinjorino Rundholmen por ekhavi gluton. Tie sidas proprietulo Monsen
kaj advokato Stensgård trinkante portvinon; iu aĉaĵo; tvi<span class="notosigno">[5]</span> je
diablo, mi ne volus preni tiaĵon en mian buŝon; nu ja, efektive ili
ja nenion ofertis al mi, ne, ne. Sed jen diras Monsen: Kiom vi vetas,
li diras, ke ĉambelano Bratsberg aliĝos al nia partio je la elekto
morgaŭ por elektuloj? Jen mi diras, kiel tio okazus? Ho, li diras,
helpe de tiu kambio —</p>

<p class="noto">[5] Norvega interjekcio, kiu signifas “spitmoko”.</p>

<p>FJELDBO kaj RINGDAL<br>
Kambio?</p>

<p>LUNDESTAD<br>
Je la elekto por elektuloj?</p>

<p>LA ĈAMBELANO<br>
Nu! Kaj sekve?</p>

<p>DANIEL HEJRE<br>
Nu, mi ne scias ion pli. Estis kambio, mi aŭdis, — de 2000 taleroj.
Tiel alte oni taksas altrangulojn. Ho, estas hontinda jeno!</p>

<p>LA ĈAMBELANO<br>
Kambio de 2000 taleroj?</p>

<p>RINGDAL<br>
Kaj ĝin havas Monsen?</p>

<p>DANIEL HEJRE<br>
Ne, li transdonis ĝin al advokato Stensgård.</p>

<p>LUNDESTAD<br>
Nu tiel.</p>

<p>LA ĈAMBELANO<br>
Ĉu vi estas certa pri tio?</p>

<p>DANIEL HEJRE<br>
Je Dio ke mi estas certa pri tio. Vi povas uzi ĝin, kiel vi plej
bone scias kaj volas, li diris. Sed mi ne komprenas —</p>

<p>LUNDESTAD<br>
Aŭskultu nun, sinjoro Hejre; — kaj ankaŭ vi, Ringdal —</p>

<p class="staging">(Ĉiuj tri parolas mallaŭte kune en la fono.)</p>

<p>FJELDBO<br>
Sinjoro ĉambelano!</p>

<p>LA ĈAMBELANO<br>
Jes.</p>

<p>FJELDBO<br>
La kambio de via filo kompreneble estas aŭtentika —</p>

<p>LA ĈAMBELANO<br>
Oni kredus tion.</p>

<p>FJELDBO<br>
Kompreneble. Sed se la falsa kambio aperos —?</p>

<p>LA ĈAMBELANO<br>
Mi ne faros iun denuncon al la vokto.</p>

<p>FJELDBO<br>
Kompreneble; — sed vi devas fari ion pli.</p>

<p>LA ĈAMBELANO<br>
<span class="staging">(ekstaras)</span> Mi ne povas fari ion pli.</p>

<p>FJELDBO<br>
Jes, jes, pro Dio; vi povas kaj vi devas. Vi devas savi la
malfeliĉulon —</p>

<p>LA ĈAMBELANO<br>
Kiamaniere?</p>

<p>FJELDBO<br>
Simple; rekonu vian subskribon.</p>

<p>LA ĈAMBELANO<br>
Vi opinias, sinjoro ferfareja doktoro, ke en nia familio oni povas
fari kion ajn?</p>

<p>FJELDBO<br>
Mi opinias la plej bonan, sinjoro ĉambelano.</p>

<p>LA ĈAMBELANO<br>
Kaj vi solan momenton povis kredi min kapabla por mensogo? Por ludi
sub mantelo kun fraŭduloj?</p>

<p>FJELDBO<br>
Kaj ĉu vi scias kion tio ĉi tiras post si?</p>

<p>LA ĈAMBELANO<br>
Tio fariĝos afero inter la krimulo kaj la punleĝo.</p>

<p class="staging">(Li eliras maldekstre.)</p>

<p class="aktfino">Kurteno</p>
</div>

<div class="acte">
<h3 class="actehead">KVARA AKTO</h3>

<p class="staging">(Gastigĉambro ĉe <b>sinjorino Rundholmen</b>. Enirpordo en la fono; pli
malgrandaj pordoj ambaŭflanke. Dekstre estas fenestro; antaŭ tiu
estas tablo kun skribiloj; alia tablo, iom retirita, meze en la
ĉambro.)</p>

<p>SINJORINO RUNDHOLMEN<br>
<span class="staging">(laŭtvoĉe interne maldekstre)</span> Jes, tion mi tute ne atentas! Vi
povas diri, ke ili estas venintaj ĉi tien por voĉdoni, ne por
trinki. Se ili ne volas atendi, ili faru laŭ propra volo.</p>

<p>STENSGÅRD<br>
<span class="staging">(venas de la fono)</span>  Bonan matenon! Hm; hm! Sinjorino Rundholmen!
<span class="staging">(iras al la pordo maldekstre kaj frapas)</span> Bonan matenon, sinjorino
Rundholmen!</p>

<p>SINJORINO RUNDHOLMEN<br>
<span class="staging">(de interne)</span> Uŝ, kiu estas?</p>

<p>STENSGÅRD<br>
Estas mi, — Stensgård! Ĉu mi povas enveni?</p>

<p>SINJORINO RUNDHOLMEN<br>
Ne, je Dio; Vi ne devas! Mi ne estas metinta la vestaĵojn.</p>

<p>STENSGÅRD<br>
Ho kio? Ĉu vi ellitiĝis tiel malfrue hodiaŭ?</p>

<p>SINJORINO RUNDHOLMEN<br>
Ho, mi efektive estis piede antaŭ ol la diablo surŝuigis sin; sed
tamen oni devas aspekti kiel homo, mi scias. <span class="staging">(Kun tuko ĵetita sur
la kapon; ŝi elrigardas.)</span> Nu, kio do estas? Ne, vere vi ne devas
rigardi min, sinjoro Stensgård. — Uŝ, — jen iu denove!
<span class="staging">(ĵetfermas la pordon)</span></p>

<p>PRESISTO ASLAKSEN<br>
<span class="staging">(kun pako da gazetoj; de la fono)</span> Bonan matenon, sinjoro Stensgård!</p>

<p>STENSGÅRD<br>
Nu, tie enprenita?</p>

<p>ASLAKSEN<br>
Jes, tie ĝi estas. Jen vidu: “La Solenado de la Eidsvolltago”, —
“de nia speciala korespondanto”. Jen, sur la dua paĝo, staras pri la
fondigo de la asocio; jen supre via parolado; mi kompostis ĉion
krudan interspacigite.</p>

<p>STENSGÅRD<br>
Ŝajnas al mi, ke ĉio estas interspacigita.</p>

<p>ASLAKSEN<br>
Nu jes, fariĝis preskaŭ ĉio.</p>

<p>STENSGÅRD<br>
Kaj la kroma numero kompreneble distribuiĝis hieraŭ.</p>

<p>ASLAKSEN<br>
Kompreneble; al la tuta paroĥo, kaj al abonantoj kaj al la aliuloj.
Ĉu vi volas vidi? <span class="staging">(donas al li ekzempleron)</span></p>

<p>STENSGÅRD<br>
<span class="staging">(trakuras la gazeton)</span> — — “La honestulo Anders Lundestad intencas
rezigni pri la parlamenta elekto” — “longa kaj fidela servo” —
“kiel la verkisto diras: nun ripozu, civitano; estas merite!” Hm; —
“tiu dum la nacia tago starigita asocio: La asocio de la junuloj” —
“advokato Stensgård, la gvidanta ideo de la asocio” —
“laŭtempaj reformoj, pli facila akiro de prunto” — Nu ja, estas
efektive bone verkita. Ĉu la elektado komenciĝis?</p>

<p>ASLAKSEN<br>
Ĝi estas diligente funkcianta. Nia tuta asocio kunvenis; kaj tiuj
kun rajto voĉdoni kaj la aliuloj.</p>

<p>STENSGÅRD<br>
Ho, je diablo pri la aliuloj, — jes, inter ni dirite do. Nu, eliru
nun kaj parolu kun tiuj, kiujn vi tenas por dubindaj —</p>

<p>ASLAKSEN<br>
Nu jes; jes bone!</p>

<p>STENSGÅRD<br>
Vi povas diri al ili, ke mi kaj Lundestad estas preskaŭ samopiniaj —</p>

<p>ASLAKSEN<br>
Fidu min; mi konas la lokajn rilatojn.</p>

<p>STENSGÅRD<br>
Kaj jen io kroma. Bonvolu, Aslaksen; ne trinku hodiaŭ —</p>

<p>ASLAKSEN<br>
Ho, kiel tio —!</p>

<p>STENSGÅRD<br>
Poste ni havu gajan vesperon; sed memoru kiom estas ankaŭ por vi
mem; via gazeto —; jes, kara, ke mi nun vidu, ke vi tenos vin —</p>

<p>ASLAKSEN<br>
Ho, je diĉjo mi ne volas pli aŭdi; mi opinias, ke ĉiu ajn gardu
sin mem. <span class="staging">(eliras dekstre)</span></p>

<p>SINJORINO RUNDHOLMEN<br>
<span class="staging">(bele vestita; venas de maldekstre)</span> Nun vidu, sinjoro Stensgård; jen
vi havas min. Ĉu estus io grava —?</p>

<p>STENSGÅRD<br>
Ne, nenio alia ol tio ke vi atentigu min, kiam proprietulo Monsen
venas.</p>

<p>SINJORINO RUNDHOLMEN<br>
Efektive li ne venos ĉi tien hodiaŭ.</p>

<p>STENSGÅRD<br>
Ĉu li ne venos?</p>

<p>SINJORINO RUNDHOLMEN<br>
Ne, li forveturis hodiaŭ matene je la kvara; li ja ĉiam estas
survoje. Kaj li envenis kaj prenis min sur la lito, kiel oni diras.
Li volis pruntepreni monon, vi sciu.</p>

<p>STENSGÅRD<br>
Ĉu Monsen?</p>

<p>SINJORINO RUNDHOLMEN<br>
Jes. li estas vera ulo por elspezi monon.  Ke li nur sukcesu. Kaj
tion mi ankaŭ esperas por vi; jes, ĉar estas iuj, kiuj diras, ke vi
estos elektata por la parlamento.</p>

<p>STENSGÅRD<br>
Mi? Babilaĵo. Kiu diras tion?</p>

<p>SINJORINO RUNDHOLMEN<br>
Ho, estis iuj el la aro de Anders Lundestad.</p>

<p>DANIEL HEJRE<br>
<span class="staging">(de la fono)</span> Jen, jen! Bonan matenon! Mi do ne interrompas?</p>

<p>SINJORINO RUNDHOLMEN<br>
Ho, tamen ne.</p>

<p>DANIEL HEJRE<br>
Je Dio, kiel glora! Do ĉu ne estas por mi, ke vi beligis vin?</p>

<p>SINJORINO RUNDHOLMEN<br>
Jes, certe. Estas ja por la fraŭloj, ke oni beligas sin, mi scias.</p>

<p>DANIEL HEJRE<br>
Por la svatantoj, sinjorino Rundholmen; por la svatantoj! Bedaŭrinde
ke miaj multaj procesoj okupas mian tempon —</p>

<p>SINJORINO RUNDHOLMEN<br>
Ho, diable; por sin geedzigi oni havas sufiĉe da tempo.</p>

<p>DANIEL HEJRE<br>
Ne; je Dio ne! Sin edzigi estas ĝuste io, kio postulas sian viron.
Nu, kion oni diru? Se vi ne povas havi min, vi do povas havi aliulon.
Jes, ĉar edziniĝi vi devus.</p>

<p>SINJORINO RUNDHOLMEN<br>
Nu, sciu; mi foje pensas pri tio.</p>

<p>DANIEL HEJRE<br>
Kompreneble; kiam oni unu fojon provis la feliĉon de geedzeco —
karmemora Rundholmen estis ja bonega ekzemplero —</p>

<p>SINJORINO RUNDHOLMEN<br>
Ho, tion mi ne dirus; kruda li estis, kaj trinki li ankaŭ faris; sed
viro tamen estas viro.</p>

<p>DANIEL HEJRE<br>
Jen vera vorto, sinjorino Rundholmen; viro estas viro, kaj vidvino
estas vidvino —</p>

<p>SINJORINO RUNDHOLMEN<br>
Kaj komerco estas komerco. Ho, preskaŭ konfuziĝas en mi pro ĉio,
kion mi devas pripensi. Aĉeti volas ili ĉiuj; sed kiam venas la
tago por pago, mi devas apliki kaj alvokon kaj ekzekucion kaj havi
malfacilaĵojn. Mi pensas ke mi baldaŭ devas dungi firman advokaton.</p>

<p>DANIEL HEJRE<br>
Jes, sed aŭdu, sinjorino Rundholmen, — tiaokaze vi devus efektive
celi advokaton Stensgård; li estas libera kaj ne ligita —</p>

<p>SINJORINO RUNDHOLMEN<br>
Uŝ, via buŝaĉo; mi ne volas aŭskulti vin plu. <span class="staging">(elen dekstre)</span></p>

<p>DANIEL HEJRE<br>
Solida virino, tiu! Taŭga kaj vigla; ĝis nun neniujn infanojn;
monon rentodonan. Klera ŝi ankaŭ estas; vastan legadon, sciu!</p>

<p>STENSGÅRD<br>
Vastan legadon; ĉu?</p>

<p>DANIEL HEJRE<br>
He-he; jenon mi pensus; ŝi servis dum du jaroj en la
pruntobiblioteko de presisto Alm. Nu, tamen hodiaŭ vi havas aliajn
aferojn por pripensi, mi opinias.</p>

<p>STENSGÅRD<br>
Tute ne; mi eble eĉ ne donos mian voĉon. Sed por kiu vi voĉdonos,
sinjoro Hejre?</p>

<p>DANIEL HEJRE<br>
Mi ne havas voĉdonrajton, altestimata! Restis ja nur unu matrikulita
hundujo por vendo, kaj tiun vi ricevis.</p>

<p>STENSGÅRD<br>
Se vi fariĝus sendoma, mi translasu ĝin.</p>

<p>DANIEL HEJRE<br>
He-he; vi estas ŝercema; — aĥ jes, tiu kara juneco, ĝi havas
benitan humoron. Sed nun mi almenaŭ eliru por vidi la menaĝerion.
Via tuta asocio alvenis, mi aŭdas. <span class="staging">(vidas doktoron Fjeldbo,
kiu venas de la fono.)</span> Jen ankaŭ la doktoro! Jes, certe estas nome
de la scienco ke vi prezentas vin?</p>

<p>FJELDBO<br>
Nome de la scienco?</p>

<p>DANIEL HEJRE<br>
Jes, pro la epidemio; erupciis ja ĉi tie <i lang="la">maligna rabies
agitatoria</i>. Nia Sinjoro estu kun vi, miaj karaj junaj amikoj!
<span class="staging">(elen dekstre)</span></p>

<p>STENSGÅRD<br>
Aŭskultu; diru rapide, ĉu vi vidis la ĉambelanon hodiaŭ?</p>

<p>FJELDBO<br>
Jes.</p>

<p>STENSGÅRD<br>
Kaj kion li diris?</p>

<p>FJELDBO<br>
Kion li diris?</p>

<p>STENSGÅRD<br>
Nu jes; mi ĵus skribis al li.</p>

<p>FJELDBO<br>
Ĉu vi tion faris? Kion vi skribis?</p>

<p>STENSGÅRD<br>
Ke mi tenas min al la espero pri lia filino; ke mi volas paroli kun
li pri tiu afero, kaj ke mi tial venos al li morgaŭ.</p>

<p>FJELDBO<br>
Vi devus almenaŭ prokrasti la viziton. Estas la datreveno de la
sinjoro ĉambelano morgaŭ; venos tien multaj homoj —</p>

<p>STENSGÅRD<br>
Ĝuste tial; ju pli, des pli bone. Mi havas bonajn kartojn en la
mano, vi sciu.</p>

<p>FJELDBO<br>
Kaj al tiuj kartoj vi eble aludis?</p>

<p>STENSGÅRD<br>
Kiel?</p>

<p>FJELDBO<br>
Mi pensas, ke vi eble beligis vian amdeklaron per tiaj etaj minacoj
aŭ tiaĵoj?</p>

<p>STENSGÅRD<br>
Fjeldbo, vi vidis la leteron!</p>

<p>FJELDBO<br>
Ne, mi certigas al vi —</p>

<p>STENSGÅRD<br>
Nu ja, efektive, — mi minacis lin.</p>

<p>FJELDBO<br>
Jes, kaj tial mi kvazaŭ havas respondon al vi.</p>

<p>STENSGÅRD<br>
Respondon? Eldiru, homo!</p>

<p>FJELDBO<br>
<span class="staging">(montras al li sigelitan paperon)</span> Jen vidu. La voĉdonslipo de la
sinjoro ĉambelano.</p>

<p>STENSGÅRD<br>
Kaj por kiu li voĉdonos?</p>

<p>FJELDBO<br>
Li almenaŭ ne voĉdonos por vi.</p>

<p>STENSGÅRD<br>
Por kiu do? Por kiu, mi demandas?</p>

<p>FJELDBO<br>
Por la guberniestro kaj la pastoro.</p>

<p>STENSGÅRD<br>
Kio do? Eĉ ne por Lundestad?</p>

<p>FJELDBO<br>
Ne. Kaj ĉu vi scias kial? Ĉar Lundestad volas nomi vin kiel sian
posteulon.</p>

<p>STENSGÅRD<br>
Ĝis tiom li kuraĝas daŭrigi!</p>

<p>FJELDBO<br>
Jes, li kuraĝas. Kaj li aldonis: Se vi renkontas Stensgård, diru al
li, kiel mi voĉdonos; li sciu sur kiu piedo li havas min.</p>

<p>STENSGÅRD<br>
Bone; li ricevu, kion li deziras.</p>

<p>FJELDBO<br>
Pripensu; estas danĝere malkonstrui malnovan turon, — oni riskas
mem kuntiriĝi.</p>

<p>STENSGÅRD<br>
Ho, mi fariĝis lerta post kelkaj tagoj.</p>

<p>FJELDBO<br>
Ĉu? Vi almenaŭ ne fariĝis pli saĝa, ol daŭre lasi maljuna
Lundestad kuntiri vin.</p>

<p>STENSGÅRD<br>
Vi ne kredas, ke mi travidis Lundestad? Vi ne kredas, ke mi
komprenas, ke li turnis sin al mi, ĉar li opiniis ke mi persvadis la
ĉambelanon, kaj ĉar li volis spliti nian asocion kaj teni Monsen
ekstere.</p>

<p>FJELDBO<br>
Sed nun, kiam li scias, ke vi ne persvadis la ĉambelanon, —</p>

<p>STENSGÅRD<br>
Li tro foren iris por retiri sin; mi utiligis la tempon, distribuis
pamfletojn; la plimulto de liaj sekvantoj ne alvenos; ĉiuj la miaj
ĉeestas —</p>

<p>FJELDBO<br>
Estas granda salto de elektulo al parlamentano.</p>

<p>STENSGÅRD<br>
Lundestad bone scias, ke se li perfidas min en la elektulkunveno, mi
estos kapablulo por agiti lin el la komunuma reprezentantaro.</p>

<p>FJELDBO<br>
Ne malbone kalkulite. Sed por ke ĉio tio fariĝu sukceso, ĉu vi mem
sentas ke vi estu pli forte enradikiĝinta ĉi tie ol nun?</p>

<p>STENSGÅRD<br>
Jes, tiuj ĉi homoj postulas ja ĉiam materialan sekurecon, egalecon
en interesoj —</p>

<p>FJELDBO<br>
Ĝuste; kaj tial fraŭlino Bratsberg estu oferata.</p>

<p>STENSGÅRD<br>
Oferata? Tiel mi estus fripono, tute simple. Sed mi sentas profunde,
ke fariĝos ŝia feliĉo. Kio nun? Fjeldbo, kio do estas? Ankaŭ vi
kovas ruzaĵon —</p>

<p>FJELDBO<br>
Mi?</p>

<p>STENSGÅRD<br>
Jes, vi faras! Silente vi kontraŭlaboras min. Kial vi faras tion?
Estu sincera —! Ĉu vi volas?</p>

<p>FJELDBO<br>
Sincere dirite, ne. Vi estas tro danĝera, tro senskrupula, —
nu-nu-nu, almenaŭ tro senkonsidera, por ke oni kuraĝu esti sincera
rilate al vi. Tion kion vi ekscias, vi uzas senkonsidere. Je mia
amikeco mi konsilas al vi: forigu fraŭlinon Bratsberg el viaj
pensoj.</p>

<p>STENSGÅRD<br>
Mi ne povas. Mi devas savi min el tiu aĉa malnobleco en kiu mi
staras ĉi tie. Mi ne povas plu vivi en tiu ĉi konfuza miksaĵo. Jen
mi devas akcepti esti brake subtenata de Ole Persen kaj Per Olsen,
devas flustri kun ili en la anguloj, trinki kune kun ili, ekridi pri
iliaj bavarbieraj spritaĵoj, cidiri al seminarianoj kaj tiaj duone
studintaj rabistoj. Kiel povas mi konservi freŝa mian amon al la
popolo meze en tio ĉi? Estas kvazaŭ la fulma vorto perfidas min. Mi
ne havas eblecon por kubutadi, ne puran aeron por spiri. Ho, foje
kreskas en mi sopiro al noblaj virinoj. Mi volas ion en kio estas
beleco! Mi kuŝas ĉi tie kiel en feĉa golfo, kaj tie fore ondas la
klara, blua fluo preterpase; — ho, kiel do vi povas kompreni
tiaĵon!</p>

<p>LUNDESTAD<br>
<span class="staging">(el la fono)</span> Jen oni renkontas bonulojn. Bonan matenon!</p>

<p>STENSGÅRD<br>
Nun vi aŭdu novaĵon, sinjoro Lundestad! Ĉu vi scias por kiu
voĉdonos la ĉambelano?</p>

<p>FJELDBO<br>
Silentu; ne estas honeste de vi!</p>

<p>STENSGÅRD<br>
Pri tio mi ne atentas. Li voĉdonos por la guberniestro kaj la
pastoro.</p>

<p>LUNDESTAD<br>
Nu jes, tion ni devis atendi. Vi ja tute detruis la aferon rilate al li;
— mi ja petis vin saĝe ekludi viajn kartojn.</p>

<p>STENSGÅRD<br>
Mi ludos saĝe — de nun.</p>

<p>FJELDBO<br>
Gardu vin, ĉu aliuloj ne faru la samon. <span class="staging">(eksteren dekstre)</span></p>

<p>STENSGÅRD<br>
Estas io insida en tiu homo. Ĉu vi komprenas kio tio estas?</p>

<p>LUNDESTAD<br>
Ne, mi ne povas. Sed jen aŭdu, — mi vidas ke vi aperigis ion en la
gazeto.</p>

<p>STENSGÅRD<br>
Mi?</p>

<p>LUNDESTAD<br>
Jes, kun tia belega nekrologo pri mi.</p>

<p>STENSGÅRD<br>
Kompreneble estas Aslaksen, tiu besto —</p>

<p>LUNDESTAD<br>
Ankaŭ via atako kontraŭ la ĉambelano staras tie.</p>

<p>STENSGÅRD<br>
Tio estas nekonata por mi. Se mi volas ataki la ĉambelanon, mi havas
pli akrajn armilojn.</p>

<p>LUNDESTAD<br>
Ĉu?</p>

<p>STENSGÅRD<br>
Ĉu vi scias pri tiu kambio? Rigardu ĝin. Ĉu ĝi estas valida?</p>

<p>LUNDESTAD<br>
Ĉu ĝi validas? Jena kambio?</p>

<p>STENSGÅRD<br>
Jes, certe; rigardu ĝin proksime.</p>

<p>DANIEL HEJRE<br>
<span class="staging">(de dekstre)</span> Sed pro diablo kio do estas —? Aha, jen vidu! Ho ne,
mi petas vin, sinjoroj, restu starantaj! Ĉu vi scias pri kio vi vive
memorigis min? Vi memorigis min pri somernokto en alta Nordio.</p>

<p>LUNDESTAD<br>
Stranga parabolo.</p>

<p>DANIEL HEJRE<br>
Tre simpla parabolo. La kuŝanta kaj kreskanta suno en kortuŝa
kunligo. Ho, vere bonege! Sed jen, pro diablo, kio okazas tie
ekstere? La ŝtatanoj ĉirkaŭkuras kiel konfuzitaj kokinoj klukantaj
kaj kokerikantaj kaj ne scias sur kiun stangon eksidi.</p>

<p>STENSGÅRD<br>
Jes, ĉar estas ja ankaŭ grava tago.</p>

<p>DANIEL HEJRE<br>
Ho, vi kun via graveco. Ne, estas io tute alia, miaj karaj amikoj!
Oni flustras pri granda ruino; bankroto, — ja, ne politika, sinjoro
Lundestad; je Dio!</p>

<p>STENSGÅRD<br>
Bankroto?</p>

<p>DANIEL HEJRE<br>
He-he, nun viviĝis la advokato. Jes, bankroto; estas iuj kiuj staras
antaŭ falo; la hakilo kuŝas ĉe la radiko de la arbo; — sufiĉe;
laŭdire du fremdaj sinjoroj preterveturis; sed kien? Kiujn tio
koncernas? Ĉu vi ion scias, sinjoro Lundestad?</p>

<p>LUNDESTAD<br>
Mi scias pri la arto silenti, sinjoro Hejre.</p>

<p>DANIEL HEJRE<br>
Kompreneble; vi estas ja politika estaĵo, politikisto, he-he! Sed je
mia sano, mi deviĝas foren por trovi lumon en la afero. Estas ege
amuze pri tiuj kruckambiuloj; ili estas kiel perloj sur ŝnuro: se
unue unu elrulas, ĉiuj elrulas. <span class="staging">(elen en la fono)</span></p>

<p>STENSGÅRD<br>
Ĉu estas iu vero en tiu babilado?</p>

<p>LUNDESTAD<br>
Vi montris al mi kambion. Ŝajnis al mi ke mi vidis la nomon de
grandkomercisto Bratsberg sur ĝi.</p>

<p>STENSGÅRD<br>
Ankaŭ tiun de la ĉambelano.</p>

<p>LUNDESTAD<br>
Kaj vi tamen demandis al mi ĉu ĝi validas.</p>

<p>STENSGÅRD<br>
Jes, certe; nur rigardu ĝin.</p>

<p>LUNDESTAD<br>
Je Dio, ĝi ne estas sufiĉe bona.</p>

<p>STENSGÅRD<br>
Vi do vidas?</p>

<p>LUNDESTAD<br>
Kion?</p>

<p>STENSGÅRD<br>
Ke ĝi estas falsa.</p>

<p>LUNDESTAD<br>
Falsa? Falsaj kambioj ordinare estas la plej sekuraj; ilin oni pagas
unue.</p>

<p>STENSGÅRD<br>
Sed kion vi pensas? Ĉu ĝi ne estas falsa?</p>

<p>LUNDESTAD<br>
Tiel bone ne estas.</p>

<p>STENSGÅRD<br>
Kiel do?</p>

<p>LUNDESTAD<br>
Mi timas ke estas tro multaj el tiaĵoj, sinjoro Stensgård.</p>

<p>STENSGÅRD<br>
Ĉu? Tamen do ne eblas ke —?</p>

<p>LUNDESTAD<br>
Se grandkomercisto Bratsberg elrulas de la ŝnuro, do eble sekvos
tiuj, kiuj estas plej proksimaj.</p>

<p>STENSGÅRD<br>
<span class="staging">(kaptas lian brakon)</span> Kiujn vi aludas per plej proksimaj?</p>

<p>LUNDESTAD<br>
Ĉu estas iuj pli proksimaj ol patro kaj filo?</p>

<p>STENSGÅRD<br>
Sed bona Dio —!</p>

<p>LUNDESTAD<br>
Ne venas de mi! Memoru ke estas Daniel Hejre, kiu parolis pri
bankroto kaj ruino kaj —</p>

<p>STENSGÅRD<br>
Tio ĉi estas kvazaŭ fulmofrapo sur min.</p>

<p>LUNDESTAD<br>
Ho, multaj bonstatuloj falos de la stango. Iu estas tro bonvolema, li
garantias; enkasa mono ne estas havebla; kaj se bienoj metiĝas al
aŭkcio, ili vendiĝos por nen— — —</p>

<p>STENSGÅRD<br>
Kaj ĉio jeno kompreneble trafos, — trafos ankaŭ la infanojn!</p>

<p>LUNDESTAD<br>
Jes; por la fraŭlino mi vere bedaŭras. El patrina heredaĵo ne
multe restas; kaj Dio scias ĉu estas sekura la malmulton kiun ŝi
havas.</p>

<p>STENSGÅRD<br>
Ho, nun mi komprenas la konsilon de Fjeldbo; li tamen estas la ĉiam
fidela!</p>

<p>LUNDESTAD<br>
Kion doktoro Fjeldbo diris?</p>

<p>STENSGÅRD<br>
Li estas tro fidela por ion diri; sed mi tamen komprenas lin. Kaj mi
eĉ komprenas vin nun, sinjoro Lundestad.</p>

<p>LUNDESTAD<br>
Ĉu vi ĝis nun ne komprenis min?</p>

<p>STENSGÅRD<br>
Ne funde; mi forgesis la rakonton pri la ratoj kaj la brulanta domo.</p>

<p>LUNDESTAD<br>
Ne estis precipe bele dirite. Sed kio estas al vi? Vi aspektas
konfuzite. Je Dio, mi do ne estas farinta iun malbonon?</p>

<p>STENSGÅRD<br>
Kian malbonon?</p>

<p>LUNDESTAD<br>
Jes ja; mi vidas. Ho mi maljuna bruto! Kara sinjoro Stensgård, se vi
vere amas la knabinon, kiom gravas ĉu ŝi estas riĉa aŭ senhava?</p>

<p>STENSGÅRD<br>
Kiom tio gravas? Ne, vere certe —</p>

<p>LUNDESTAD<br>
Je Dio, feliĉa geedzeco tamen ne baziĝas sur mono, mi scias.</p>

<p>STENSGÅRD<br>
Kompreneble.</p>

<p>LUNDESTAD<br>
Kaj per laboremo kaj diligenteco vi fine prosperos. Ne timigu vin
mizera ekonomia stato. Mi scias kio estas amo; mi multe legis pri tiu
ĉapitro en mia juneco. Feliĉo en la domo; fidela virino —; kara,
kara, aliru tiel ke vi ne vivos en pento poste.</p>

<p>STENSGÅRD<br>
Sed kiel vi sekve statos?</p>

<p>LUNDESTAD<br>
Statos kiel eblos. Ĉu vi opinias ke mi postulus tian koroferon de
vi?</p>

<p>STENSGÅRD<br>
Sed mi faros la oferon. Jes, mi montros al vi, ke mi havas forton por
tio. Tie ekstere staras popolo en sopiro; ili postulas min kvazaŭ en
senvorta plendo. Ho, kiel mi povus kuraĝi rifuzi!</p>

<p>LUNDESTAD<br>
Jes, sed la bienposedanto —?</p>

<p>STENSGÅRD<br>
Mi scios plenumi la postulojn de miaj kuncivitanoj tiurilate, sinjoro
Lundestad! Mi vidas la vojon, novan vojon; kaj ĝin mi prenos. Mi
malakceptas la feliĉon labori en rezigno por ŝi kiun mi amas. Mi
diras al mia popolo: Jen mi, — prenu min!</p>

<p>LUNDESTAD<br>
<span class="staging">(rigardas lin en silenta admiro kaj premas lian manon.)</span> Vere, vi
dotiĝis per grandaj kapabloj, sinjoro Stensgård! <span class="staging">(elen dekstre)</span></p>

<p class="staging">(<b>Stensgård</b> faras kelkajn paŝojn tien kaj reen sur la planko; foje
li haltas apud la fenestro, foje li tiras siajn harojn. Iom poste
envenas <b>Bastian Monsen</b> de la fono.)</p>

<p>BASTIAN<br>
Jen vi vidas <em>min</em>!</p>

<p>STENSGÅRD<br>
De kie vi venas?</p>

<p>BASTIAN<br>
De la nacio.</p>

<p>STENSGÅRD<br>
Nacio? Kion tio signifas?</p>

<p>BASTIAN<br>
Ĉu vi ne scias kion signifas la nacio? Tio signifas la popolon; la
simplan popolon; tiujn kiuj nenion havas kaj nenio estas; tiuj kiuj
kuŝas ligitaj —</p>

<p>STENSGÅRD<br>
Pro diablo, kiaj simio-petolaĵoj estas tio?</p>

<p>BASTIAN<br>
Kio?</p>

<p>STENSGÅRD<br>
Mi lastatempe rimarkis, ke vi imitadas min; eĉ mian vestaĵon kaj
mian manskribon vi kopias. Vi ĉesu pri tio.</p>

<p>BASTIAN<br>
Kio nun? Ĉu ni du ne apartenas al la sama partio?</p>

<p>STENSGÅRD<br>
Jes, sed mi ne toleras tiaĵon; — vi ridindigas vin mem —</p>

<p>BASTIAN<br>
Ĉu mi ridindigas min mem similante vin?</p>

<p>STENSGÅRD<br>
Jes, simiante min. Estu nun ĝentila, Monsen, kaj ĉesu pri tiaĵo;
estas malagrable rigardi tiaĵon. Sed aŭskultu, diru — kiam revenos
via patro?</p>

<p>BASTIAN<br>
Pri tio mi nenion scias. Li vojaĝis al Kristiania, mi opinias; eble
li ne revenos antaŭ ok tagoj.</p>

<p>STENSGÅRD<br>
Ĉu ne? Estus maloportune. Sed li ja estas faranta grandan negocon,
oni diras?</p>

<p>BASTIAN<br>
Ankaŭ mi estas faronta negocon. Aŭskultu nun, Stensgård, vi devas
fari al mi servon.</p>

<p>STENSGÅRD<br>
Volonte; kio tio do estus?</p>

<p>BASTIAN<br>
Mi sentas min tiel forta. Por tio mi povas danki vin; vi vekis min.
Mi devas ion fari, — mi volas edziĝi.</p>

<p>STENSGÅRD<br>
Edziĝi? kun kiu?</p>

<p>BASTIAN<br>
Tŝŝ! En ĉi tiu domo.</p>

<p>STENSGÅRD<br>
Sinjorino Rundholmen?</p>

<p>BASTIAN<br>
Tŝŝ! Jes, estas ŝi. Vi parolu favore por mi! Mi devas engaĝi en
ion tian. Ŝi apartenas al granda movado; estas en bona rilato kun la
familio de la ĉambelano de post la tempo kiam ŝia fratino tie
servis kiel mastrumistino. Se mi ricevos ŝin, mi eble ankaŭ ricevos
kun mi la laboristoj de la komunumo. Nu jes, entute, — mi amas ŝin,
morto kaj plago!</p>

<p>STENSGÅRD<br>
Ho, ami, ami! Forigu tiun abomenindan hipokritecon.</p>

<p>BASTIAN<br>
Hipokritecon!</p>

<p>STENSGÅRD<br>
Jes; vi almenaŭ mensogas por vi mem. Jen vi parolas en la sama spiro
pri vojlaboroj kaj amo. Nomu do ĉiun aferon per sia ĝusta nomo.
Estas io malpura en tio ĉi; mi ne volas engaĝi en tio —</p>

<p>BASTIAN<br>
Sed aŭskultu do —!</p>

<p>STENSGÅRD<br>
Lasu min stari ekstere, mi diras! <span class="staging">(al <b>doktoro Fjeldbo</b>, kiu envenas
de dekstre)</span> Nu, kiel progresas la baloto?</p>

<p>FJELDBO<br>
Por vi certe bonege. Mi ĵus parolis kun Lundestad; li diris, ke vi
ricevos preskaŭ ĉiujn voĉojn.</p>

<p>STENSGÅRD<br>
Nu, ĉu tiel!</p>

<p>FJELDBO<br>
Sed diable, kiel tio utilas? Ĉar vi ja ne estas bienulo, vi —</p>

<p>STENSGÅRD<br>
<span class="staging">(stampfante)</span> Ĉu ne estas diable!</p>

<p>FJELDBO<br>
Nu, oni ja ne povas prizorgi du aferojn samtempe. Se oni volas venki
je unu flanko, oni devas akcepti perdon je la alia. Adiaŭ! <span class="staging">(elen en
la fono)</span></p>

<p>BASTIAN<br>
Kion li pensis pri venki kaj perdi?</p>

<p>STENSGÅRD<br>
Tion mi diros al vi poste. Sed aŭskultu, kara Monsen, — por reveni
al tio kion ni priparolis; mi promesis paroli favore pri vi —</p>

<p>BASTIAN<br>
Ĉu vi promesis? Ŝajnis al mi ke vi diris tute kontraŭe —?</p>

<p>STENSGÅRD<br>
Babilaĵo; vi ja ne permesis al mi paroli. Mi volus diri, ke estas io
malpura en tio ĉi, miksi sian amon kune kun vojlaboroj kaj tiaĵoj;
estas peko kontraŭ la plej nobla kion oni havas en sia brusto; —
kaj tial, kara amiko, se vi do vere amas la knabinon —</p>

<p>BASTIAN<br>
Vidvinon.</p>

<p>STENSGÅRD<br>
Ho, jes-jes; tio estas ja la samo. Mi pensas, ke kiam oni vere amas
virinon, tio do estas io kio en si mem devas esti decida —</p>

<p>BASTIAN<br>
Jes, tiel pensas ankaŭ mi. Kaj tial vi do volas paroli por mi?</p>

<p>STENSGÅRD<br>
Jes, tion mi faros kun granda ĝojo. Sed estas unu kondiĉo.</p>

<p>BASTIAN<br>
Nu?</p>

<p>STENSGÅRD<br>
Pago por pago, kara Bastian; — vi parolu por mi rekompence.</p>

<p>BASTIAN<br>
Mi? Al kiu?</p>

<p>STENSGÅRD<br>
Ĉu vi vere nenion rimarkis? Estas ja tamen tiel proksime.</p>

<p>BASTIAN<br>
Ĉu do ne estas —?</p>

<p>STENSGÅRD<br>
Ragna, via fratino, ja! Jes, estas ŝi. Ho, vi ne scias, kiel tio
kaptis min vidi ŝin iri tie en silenta, senpretenda mastrumado —</p>

<p>BASTIAN<br>
Ho, ĉu tio eblus?</p>

<p>STENSGÅRD<br>
Tamen ke vi, kun via akra observemo tion ne rimarkis?</p>

<p>BASTIAN<br>
Jes, iom pli frue eble ŝajnis al mi ke —; sed nun oni multe parolas
pri via vizitado ĉe la familio de la ĉambelano —</p>

<p>STENSGÅRD<br>
Ho, ĉu? Ĉe la ĉambelano? Jes, Monsen, mi sincere diru al vi, ke
estis momento kiam mi kvazaŭ staris necerta; sed je Dio, tio
preterpasis; nun mi klare vidas min mem kaj la vojon, kiun mi devas
iri.</p>

<p>BASTIAN<br>
Jen mia mano. Mi parolos, fidu tion. Kaj rilate al Ragna, ŝi nur
kuraĝas fari kion mi kaj patro deziras.</p>

<p>STENSGÅRD<br>
Sed via patro, — ĝuste tion mi dirus —</p>

<p>BASTIAN<br>
Tŝŝ; morto kaj plago, jen mi aŭdas sinjorinon Rundholmen; parolu
nun por mi, — se ŝi ne estas tro implikita en aferoj; ĉar en tiaj
okazoj ŝi estas tre severa. Jes, kara, faru nun la plej bonan; la
reston mi prenos sur min. Ĉu vi ne vidis presiston Aslaksen ĉi tie?</p>

<p>STENSGÅRD<br>
Li certe estas ĉe la administrado de la elekto.</p>

<p class="staging">(<b>Bastian</b> eliras en la fono; samtempe <b>sinjorino Rundholmen</b> envenas
de dekstre.)</p>

<p>SINJORINO RUNDHOLMEN<br>
Nun iras glate, sinjoro Stensgård; ĉiuj voĉdonas por vi.</p>

<p>STENSGÅRD<br>
Tio estas do stranga.</p>

<p>MADAM RUNDHOLMEN<br>
Jes; Dio scias kion Monsen sur Storli diros.</p>

<p>STENSGÅRD<br>
Aŭskultu vorton, sinjorino Rundholmen!</p>

<p>SINJORINO RUNDHOLMEN<br>
Nu, kio estas?</p>

<p>STENSGÅRD<br>
Ĉu vi volas aŭskulti min?</p>

<p>SINJORINO RUNDHOLMEN<br>
Ho jes ja, volonte.</p>

<p>STENSGÅRD<br>
Nu bone. Vi ĵus parolis pri via soleca stato —</p>

<p>SINJORINO RUNDHOLMEN<br>
Ho, estis ja tiu terura, maljuna Hejre —</p>

<p>STENSGÅRD<br>
Vi plendis pri tio kiel probleme estas sidi kiel vidvino —</p>

<p>SINJORINO RUNDHOLMEN<br>
Jes, je Dio, vi provus tion, sinjoro Stensgård!</p>

<p>STENSGÅRD<br>
Sed se nun venus lerta, juna viro —</p>

<p>SINJORINO RUNDHOLMEN<br>
Lerta, juna viro?</p>

<p>STENSGÅRD<br>
Iu kiu longe silente amis vin —</p>

<p>SINJORINO RUNDHOLMEN<br>
Ne, sciu do, nun mi ne volas plu aŭskulti vin.</p>

<p>STENSGÅRD<br>
Vi devas! Juna viro kiu ankaŭ trovas probleme stari sola —</p>

<p>SINJORINO RUNDHOLMEN<br>
Jes, kaj kio do? Mi tute ne komprenas vin.</p>

<p>STENSGÅRD<br>
Ĉar vi nun povus krei feliĉon por du homoj, sinjorino Rundholmen,
— por vi mem kaj —</p>

<p>SINJORINO RUNDHOLMEN<br>
— kaj por lerta, juna viro?</p>

<p>STENSGÅRD<br>
Nu bone; respondu al mi pri tio —</p>

<p>SINJORINO RUNDHOLMEN<br>
Ho ne, Stensgård, ĉu vi parolas serioze?</p>

<p>STENSGÅRD<br>
Kiel vi kredus ke mi volus trompi vin! Ĉu vi do ne volus —?</p>

<p>SINJORINO RUNDHOLMEN<br>
Jes, Dio scias ke mi volus! Kara dolĉa —</p>

<p>STENSGÅRD<br>
<span class="staging">(paŝon malantaŭen)</span> Kion?</p>

<p>SINJORINO RUNDHOLMEN<br>
Uŝ, jen iuj!</p>

<p class="staging">(<b>Fraŭlino Monsen</b> rapide kaj maltrankvila venas de la fono.)</p>

<p>RAGNA<br>
Permesu, — ĉu mia patro estas ĉi tie?</p>

<p>SINJORINO RUNDHOLMEN<br>
Via patro? Jes; ne; — mi ne scias; — pardonu —</p>

<p>RAGNA<br>
Kie li estas?</p>

<p>SINJORINO RUNDHOLMEN<br>
Via patro? Nu; ne li preterveturis —</p>

<p>STENSGÅRD<br>
Orienten al Kristiania.</p>

<p>RAGNA<br>
Ne, tio ne eblas —</p>

<p>SINJORINO RUNDHOLMEN<br>
Jes, pretere li veturis, tion mi scias. Ho, tamen, fraŭlino Monsen,
vi ne povas kredi kiel ĝoja mi estas! Atendu iomete, dum mi kuras
malsupren en la kelon por serĉi botelon de la pura. <span class="staging">(elen maldekstre)</span></p>

<p>STENSGÅRD<br>
Diru, fraŭlino, — ĉu vere estas via patro kiun vi serĉas?</p>

<p>RAGNA<br>
Jes, vi ja aŭdas.</p>

<p>STENSGÅRD<br>
Kaj vi ne sciis ke li estas forveturinta dehejme?</p>

<p>RAGNA<br>
Ho, kion mi scias? Oni diras nenion al mi. Tamen al Kristiania? Ne
eblas; ili estus lin renkontanta. Adiaŭ.</p>

<p>STENSGÅRD<br>
<span class="staging">(baras al ŝi la vojon)</span> Ragna! Aŭskultu! Kial vi tiel ŝanĝiĝis
rilate al mi?</p>

<p>RAGNA<br>
Mi? Permesu al mi preteriri! Lasu min iri!</p>

<p>STENSGÅRD<br>
Ne, vi ne iru! Mi tenas tion ĉi kiel providencon, ke vi venis en tiu
ĉi momento. Ho, ne tiun evitemon; antaŭe vi kondutis alimaniere.</p>

<p>RAGNA<br>
Jes, tio estas, je Dio, pasinta!</p>

<p>STENSGÅRD<br>
Sed kial —!</p>

<p>RAGNA<br>
Mi pli bone lernis koni vin; — bone ke mi tion lernis ĝustatempe.</p>

<p>STENSGÅRD<br>
Nu tiel? Oni mensogis pri mi? Jes, mi eble mem kulpas, mi estis
kvazaŭ teksita en erariĝo. Tio estas pasinta! Ho, kiam mi vidas
vin, mi fariĝas pli bona homo. Estas vi, kiun mi vere kaj intime
ŝatas; estas vi, kiun mi amas, Ragna, — vin kaj neniun alian!</p>

<p>RAGNA<br>
Lasu min preterpasi! Mi timas vin —</p>

<p>STENSGÅRD<br>
Ho, sed morgaŭ, Ragna, — ĉu mi tiam povas veni kaj paroli kun vi?</p>

<p>RAGNA<br>
Jes, jes, je Dio; nur ne hodiaŭ.</p>

<p>STENSGÅRD<br>
Nur ne hodiaŭ? Hura! Mi estas supre; mi estas feliĉa!</p>

<p>SINJORINO RUNDHOLMEN<br>
<span class="staging">(kun vino kaj kukoj de maldekstre)</span> Jen, nun ni je ĉio trinku glason
por sukceso kaj bonfarto.</p>

<p>STENSGÅRD<br>
Por feliĉo en amo! Je la amo kaj la feliĉo! Hura por la tago
morgaŭ! <span class="staging">(li trinkas)</span></p>

<p>KANDIDATO HELLE<br>
<span class="staging">(de dekstre al <b>Ragna</b>)</span> Ĉu vi trovis lin?</p>

<p>RAGNA<br>
Ne, li ne ĉeestas. Venu. Venu!</p>

<p>SINJORINO RUNDHOLMEN<br>
Sed, je Dio, kio estas?</p>

<p>KANDIDATO HELLE<br>
Nenio; estas nur ke venis fremduloj al Storli, kaj —</p>

<p>RAGNA<br>
Dankon pro via bonvoleco, sinjorino Rundholmen —</p>

<p>SINJORINO RUNDHOLMEN<br>
Ho; ĉu vi jam denove ricevis fremdulojn sur la nukon?</p>

<p>RAGNA<br>
Jes, jes; pardonu; mi devas iri hejmen. Adiaŭ!</p>

<p>STENSGÅRD<br>
Adiaŭ, — ĝis morgaŭ!</p>

<p class="staging">(<b>Kandidato Helle</b> kaj <b>fraŭlino Monsen</b> eliras en la fono.)</p>

<p>DANIEL HEJRE<br>
<span class="staging">(de dekstre)</span> Ha, ha; nun ruliĝas kiel bastonoj en rado! Stensgård,
Stensgård, Stensgård, ili kokerikas; ĉiuj voĉdonas por li. Nun
ankaŭ vi devus elekti lin sinjorino Rundholmen!</p>

<p>SINJORINO RUNDHOLMEN<br>
Hi; vi ion diras. Sed ĉu ili ĉiuj voĉdonas por li?</p>

<p>DANIEL HEJRE<br>
Jes, fakte ili faras; Stensgård ĝuas la fidon de la popolo, kiel
estas la diro. Maljuna Lundestad ĉirkaŭiras kun vizaĝo kiel
konfitita kukumo. Ho, estas vera ĝojo vidi tiaĵon.</p>

<p>SINJORINO RUNDHOLMEN<br>
Vi ne estu lin elektinta por nenio. Se mi ne povas voĉdoni, mi tamen
povas regali. <span class="staging">(eliras maldekstre)</span></p>

<p>DANIEL HEJRE<br>
Aspekte vi estas vidvina favorito, vi sinjoro Stensgård! Jes, sciu
do, — ŝin vi devus kapti, kaj vi estus bonhava, sinjoro!</p>

<p>STENSGÅRD<br>
Sinjorino Rundholmen?</p>

<p>DANIEL HEJRE<br>
Jes ĝuste; ŝi estas virino solida en ĉiuj direktoj; ŝi fariĝos
la unua en la kokinejo kiam la splitaĵoj en Storli estos
renversiĝintaj.</p>

<p>STENSGÅRD<br>
Ĉu do ne estas io en malordo en Storli?</p>

<p>DANIEL HEJRE<br>
Ĉu ne? Vi havas malfortan memorkapablon, altestimata. Ĉu oni ne
parolas pri ruino kaj bankroto kaj —?</p>

<p>STENSGÅRD<br>
Jes, jes, kaj kio plu?</p>

<p>DANIEL HEJRE<br>
Kio plu? Jes, tion vi diru al mi. Jen oni serĉis Monsen; du sinjoroj
estas venintaj al Storli —</p>

<p>STENSGÅRD<br>
Paro da gastoj; jes, tion mi scias —</p>

<p>DANIEL HEJRE<br>
Neinvititaj gastoj, mia kara juna amiko; oni flustras pri polico kaj
pri avidaj kreditoroj; — estas malordo en la paperoj, vi sciu! Sed
jen, — kia papero estis tiu, kiun vi ricevis de Monsen hieraŭ?</p>

<p>STENSGÅRD<br>
Ho, estis iu papero. Malordo en la paperoj, vi diras? Aŭskultu; vi
ja konas la subskribon de ĉambelano Bratsberg?</p>

<p>DANIEL HEJRE<br>
He-he; certe mi konas.</p>

<p>STENSGÅRD<br>
<span class="staging">(elprenas la kambion)</span> Nu, do rigardu tiun ĉi.</p>

<p>DANIEL HEJRE<br>
Donu; mi vere estas iom miopa, sed — <span class="staging">(post esti rigardinta)</span>
Jeno, estimata? Tio neniam estis de la mano de la ĉambelano.</p>

<p>STENSGÅRD<br>
Neniam? Do efektive —!</p>

<p>DANIEL HEJRE<br>
Kaj ĝi estas skribita de proprietulo Monsen?</p>

<p>STENSGÅRD<br>
Ne, de grandkomercisto Bratsberg.</p>

<p>DANIEL HEJRE<br>
Babilaĵo! Montru. <span class="staging">(rigardas kaj redonas ĝin)</span> Tiun vi povas uzi por
ekbruligi vian cigaron.</p>

<p>STENSGÅRD<br>
Kio do? Ankaŭ la nomo de la skribinto —?</p>

<p>DANIEL HEJRE<br>
Falsa, juna sinjoro; falsigita, tiel certe kiel mi nomiĝas Daniel.
Oni bezonas ja nur rigardi ĝin per la akra rigardo de malfido —</p>

<p>STENSGÅRD<br>
Sed kiel do eblis —? Monsen devus ja ne esti sciinta —</p>

<p>DANIEL HEJRE<br>
Monsen? Ne, tiu ulo havas scion nek pri siaj propraj paperoj nek pri
tiuj de aliuloj. Sed bone estas, ke tio ĉi havu finon, sinjoro
Stensgård! Estas kontentigo al la morala sento. Ho, mi ofte sentis
min ekfajrigita de honesta kolero, se mi mem kuraĝas tion diri,
irante ĉi tie kiel atestanto al —; nu sufiĉas. Sed la ridindaĵo
pri ĉio estas <em>tio</em>, ke kiam nun Monsen falas, li unue kuntiras
grandkomerciston Bratsberg; la grandkomercisto kuntiras la
ĉambelanon —</p>

<p>STENSGÅRD<br>
Jes, tion diris ankaŭ Lundestad.</p>

<p>DANIEL HEJRE<br>
Sed kompreneble estas metodo en la bankroto. Atentu; mi estas maljuna
aŭguristo: Monsen metiĝos en la punejon, la grandkomercisto ricevos
pagkompromison kaj la ĉambelano metiĝos sub administrado; tio
signifas ke liaj kreditoroj donacas al li kelkajn mil talerojn jare
kiel vivdaŭran pension. Tiel tiaĵo fariĝas, sinjoro Stensgård! Mi
scikonas tion; mi scikonas tion. Kion do diras la klasikulo? <i lang="la">Fiat
justitia, pereat mundus</i>; tio signifas: Fi, kia justico estas en ĉi
tiu putra mondo, sinjoro!</p>

<p>STENSGÅRD<br>
<span class="staging">(paŝante sur la planko)</span> La unua kaj la alia! Ambaŭ vojoj baritaj!</p>

<p>DANIEL HEJRE<br>
Kio diable —?</p>

<p>STENSGÅRD<br>
Kaj tio ĝuste nun! Nun, — nun!</p>

<p>LIBROPRESISTO ASLAKSEN<br>
<span class="staging">(venas de dekstre)</span> Gratulon; gratulon, sinjoro elektulo!</p>

<p>STENSGÅRD<br>
Elektita?</p>

<p>ASLAKSEN<br>
Per 117 voĉoj, — kaj Lundestad 53. La aliuloj disventiĝis.</p>

<p>DANIEL HEJRE<br>
Do, via unua paŝo sur la kariero de la honoro, sinjoro Stensgård!</p>

<p>ASLAKSEN<br>
Tio aldone kostos bovlon da punĉo —</p>

<p>DANIEL HEJRE<br>
Jes, estas ja la unua paŝo kiu kostas, oni diras.</p>

<p>ASLAKSEN<br>
<span class="staging">(dekstren, vokante)</span> Punĉo sur la tablon, sinjorino Rundholmen! La
nova elektulo regalas!</p>

<p class="staging">(<b>Bienulo Lundestad</b> kaj <b>pluraj voĉdonintoj</b> laŭe venas de
dekstre.)</p>

<p>DANIEL HEJRE<br>
<span class="staging">(kompate al <b>Lundestad</b>)</span> 53! Jen la rekompenco al la griza civitano!</p>

<p>LUNDESTAD<br>
<span class="staging">(flustre al <b>Stensgård</b>)</span> Ĉu vi nun staras fikse en tio kion —?</p>

<p>STENSGÅRD<br>
Kiel utilas stari fikse, kie ĉio falas?</p>

<p>LUNDESTAD<br>
Ĉu vi pensas, ke la ludo estus perdita?</p>

<p>ASLAKSEN<br>
<span class="staging">(returnen de maldekstre)</span> Sinjorino Rundholmen mem elspezos por la
punĉo; — ŝi estas la plej proksima al tio, ŝi diras.</p>

<p>STENSGÅRD<br>
<span class="staging">(frapita de penso)</span> Sinjorino Rundholmen! La plej proksima al —!</p>

<p>LUNDESTAD<br>
Kio?</p>

<p>STENSGÅRD<br>
La ludo ne estas perdita, sinjoro Lundestad! <span class="staging">(eksidas ĉe la tablo
dekstre kaj skribas)</span></p>

<p>LUNDESTAD<br>
<span class="staging">(mallaŭte)</span> Aŭdu, Aslaksen; ĉu vi akceptos ion en la gazeton por
postmorgaŭ?</p>

<p>ASLAKSEN<br>
Jes, je Dio, certe. Ĉu ĝi estas kruda?</p>

<p>LUNDESTAD<br>
Certe ne kruda.</p>

<p>ASLAKSEN<br>
Nu, sensignife; mi tamen akceptos ĝin.</p>

<p>LUNDESTAD<br>
Estas mia politika testamento; mi skribos ĝin ĉi-vespere <span class="staging">(transiras
la plankon)</span></p>

<p>SERVISTINO<br>
<span class="staging">(de maldekstre)</span> Jen punĉo de la sinjorino.</p>

<p>ASLAKSEN<br>
Hura; nun viviĝas la lokaj rilatoj!</p>

<p class="staging">(Li metas la bovlon sur la mezan tablon, verŝas por ĉiuj, kaj dum
la sekvo li ripetade trinkas. <b>Bastian Monsen</b> intertempe envenis de
dekstre.)</p>

<p>BASTIAN<br>
<span class="staging">(mallaŭte)</span> Nu, vi certe memoras mian leteron?</p>

<p>ASLAKSEN<br>
Fidu; <span class="staging">(frapas sian brustpoŝon)</span> Jen mi havas ĝin.</p>

<p>BASTIAN<br>
Kaj do vi prizorgos ĝin plej eble tuje; — kiam vi vidas ke ŝi
estas libera, vi komprenas.</p>

<p>ASLAKSEN<br>
Komprenas; komprenas! <span class="staging">(krias)</span> Venu! Jen la glasoj estas plenigitaj!</p>

<p>BASTIAN<br>
Je la diablo, vi ne faros tion por nenio.</p>

<p>ASLAKSEN<br>
Bone; bone. <span class="staging">(al la servistino)</span> Citronon, Karen; — ventrapide!</p>

<p class="staging">(Bastian malproksimiĝas.)</p>

<p>STENSGÅRD<br>
Aŭdu vorton, Aslaksen; ĉu vi preterpasos ĉi tie morgaŭ vespere?</p>

<p>ASLAKSEN<br>
Morgaŭ vespere? Jes, volonte.</p>

<p>STENSGÅRD<br>
Bone; eniru kaj donu ĉi tiun leteron al sinjorino Rundholmen.</p>

<p>ASLAKSEN<br>
De vi?</p>

<p>STENSGÅRD<br>
Jes. Metu ĝin en la poŝon. Jen, jen. Do morgaŭ vespere.</p>

<p>ASLAKSEN<br>
Ĝuste; estu trankvila.</p>

<p class="staging">(<b>La servistino</b> alportas la menditaĵojn. <b>Stensgård</b> iras al la
fenestro.)</p>

<p>BASTIAN<br>
Nun, vi, — ĉu vi parolis al sinjorino Rundholmen?</p>

<p>STENSGÅRD<br>
Parolis? Nu jes, mi iomete parolis —</p>

<p>BASTIAN<br>
Kaj kion vi opinias?</p>

<p>STENSGÅRD<br>
Jes, — ja, ni interrompiĝis; mi ne povas diri al vi ion certan.</p>

<p>BASTIAN<br>
Mi tamen provos; ŝi multe bedaŭras la vidvinan staton. Post horo mi
deziras decidigi tion.</p>

<p>STENSGÅRD<br>
Post horo?</p>

<p>BASTIAN<br>
<span class="staging">(vidas <b>sinjorinon Rundholmen</b>, kiu envenas de maldekstre)</span> Tŝŝ;
nenion atentigu! <span class="staging">(iras trans la planko)</span></p>

<p>STENSGÅRD<br>
<span class="staging">(al <b>Aslaksen</b>, mallaŭte)</span> Redonu al mi la leteron.</p>

<p>ASLAKSEN<br>
Vi volas rehavi ĝin?</p>

<p>STENSGÅRD<br>
Jes, tuj; mi prizorgos ĝin mem.</p>

<p>ASLAKSEN<br>
Bonvolu; jen ĝi estas.</p>

<p class="staging">(<b>Stensgård</b> metas la leteron en la poŝon kaj eniras inter la
aliulojn.)</p>

<p>SINJORINO RUNDHOLMEN<br>
<span class="staging">(al <b>Bastian</b>)</span> Kion do vi diras pri la baloto, Monsen?</p>

<p>BASTIAN<br>
Ĉion bonan; mi kaj Stensgård estas bonaj amikoj, vi sciu. Mi ne
mirus ĉu li trovus lokon en la parlamento.</p>

<p>SINJORINO RUNDHOLMEN<br>
Sed tion via patro certe ne ŝatus.</p>

<p>BASTIAN<br>
Ho patro, li havas tiom da feroj en la fajro. Cetere, se ili sendas
Stensgård, la honoro tamen restos en la familio, mi pensas.</p>

<p>SINJORINO RUNDHOLMEN<br>
Kiel tio?</p>

<p>BASTIAN<br>
Li iras svatante —</p>

<p>SINJORINO RUNDHOLMEN<br>
Dio do; ĉu li ion diris?</p>

<p>BASTIAN<br>
Jes; kaj mi promesis paroli por li; tio iros; mi certe opinias ke
Ragna ŝatas lin.</p>

<p>SINJORINO RUNDHOLMEN<br>
Ragna?</p>

<p>LUNDESTAD<br>
<span class="staging">(proksimiĝas)</span> Nu; pri kio vi parolas tiel vigle, sinjorino
Rundholmen?</p>

<p>SINJORINO RUNDHOLMEN<br>
Imagu, li diras ke Stensgård iras svatante —</p>

<p>LUNDESTAD<br>
Nu jes; sed la ĉambelano ne estas facile fleksebla —</p>

<p>BASTIAN<br>
La ĉambelano?</p>

<p>LUNDESTAD<br>
Li eble konsideras ŝin iom tro supera por ordinara advokato —</p>

<p>SINJORINO RUNDHOLMEN<br>
Kiu; kiu?</p>

<p>LUNDESTAD<br>
La fraŭlino; la filino, kompreneble.</p>

<p>BASTIAN<br>
Li do ne svatas fraŭlinon Bratsberg, mi scias?</p>

<p>LUNDESTAD<br>
Je mia savo, li faras.</p>

<p>SINJORINO RUNDHOLMEN<br>
Kaj pri tio vi sakras?</p>

<p>BASTIAN<br>
Kaj al mi li diris —! Audu; mi parolu kun vi! <span class="staging">(<b>Lundestad</b> kaj
<b>Bastian</b> al la fono)</span></p>

<p>SINJORINO RUNDHOLMEN<br>
<span class="staging">(proksimiĝas al Stensgård)</span> Vi devas stari garde, Stensgård!</p>

<p>STENSGÅRD<br>
Kontraŭ kiu?</p>

<p>SINJORINO RUNDHOLMEN<br>
Kontraŭ malbonaj homoj; troviĝas personoj kiuj incidas kontraŭ vi.</p>

<p>STENSGÅRD<br>
Ke ili faru, — se ili nur ne incidas je iu certa.</p>

<p>SINJORINO RUNDHOLMEN<br>
Kiu estas tiu?</p>

<p>STENSGÅRD<br>
<span class="staging">(sekrete donas la leteron al ŝi)</span> Jen; legu tion kiam vi estas sola.</p>

<p>SINJORINO RUNDHOLMEN<br>
Aĥ, tion mi ja sciis! <span class="staging">(eniras dekstre)</span></p>

<p>FERFAREJA ADMINISTRANTO RINGDAL<br>
<span class="staging">(de dekstre)</span> Nu, mi aŭdas ke vi venkis, sinjoro advokato.</p>

<p>STENSGÅRD<br>
Jes, mi faris, sinjoro administranto; kaj tion malgraŭ la klopodadoj
de via altestimata ĉefo.</p>

<p>RINGDAL<br>
Pri kio li klopodadis?</p>

<p>STENSGÅRD<br>
Por min forvoĉdoni.</p>

<p>RINGDAL<br>
Li uzas sian voĉdonrajton kiel ĉiu ajn.</p>

<p>STENSGÅRD<br>
Domaĝe ke li verŝajne ne pli ofte uzos ĝin.</p>

<p>RINGDAL<br>
Kion tio signifas?</p>

<p>STENSGÅRD<br>
Mi pensas, ĉar estas diverse pri la paperoj —</p>

<p>RINGDAL<br>
Pri la paperoj! Kiaj paperoj? Kion vi entreprenis?</p>

<p>STENSGÅRD<br>
Ho, vi ne bezonas konduti kvazaŭ vi nenion komprenis. Ĉu ne estas
ventego atendinda? Bankroto en granda skalo?</p>

<p>RINGDAL<br>
Nu, tion mi aŭdas de ĉiuj flankoj.</p>

<p>STENSGÅRD<br>
Kaj ĉu ne kaj la ĉambelano kaj la grandkomercisto estas enmiksitaj?</p>

<p>RINGDAL<br>
Permeso, ĉu vi estas freneza?</p>

<p>STENSGÅRD<br>
Nu, estas ja nature, ke vi provas kaŝi tion.</p>

<p>RINGDAL<br>
Kion tio utilus? Ĉu tiaĵo povas esti kaŝata?</p>

<p>STENSGÅRD<br>
Ĉu tio do ne estas vero?</p>

<p>RINGDAL<br>
Eĉ ne silabo rilate al la ĉambelano. Sed kial vi povus kredi
tiaĵon? Kiu kredigis tion al vi?</p>

<p>STENSGÅRD<br>
Je la momento mi ne diras.</p>

<p>RINGDAL<br>
Indiferente. Sed en kiu ajn kiu tion faris, sube kuŝas iu intenco.</p>

<p>STENSGÅRD<br>
Intenco —!</p>

<p>RINGDAL<br>
Jes, pripensu; ĉu ne estas iu, kiu konsiderus avantaĝon teni vin
for de la ĉambelano —?</p>

<p>STENSGÅRD<br>
Je mia savo; jes, jes; estas!</p>

<p>RINGDAL<br>
La ĉambelano funde alte taksas vin —</p>

<p>STENSGÅRD<br>
Ĉu li faras?</p>

<p>RINGDAL<br>
Jes, kaj tion oni volas interrompi; — oni bazigas sin sur tio, ke vi
ne konas la rilatojn ĉi tie, kaj ke vi estas ekflamiĝema kaj
kredema; ke —</p>

<p>STENSGÅRD<br>
Ho, tiuj saŭroj! Kaj sinjorino Rundholmen kiu havas mian leteron!</p>

<p>RINGDAL<br>
Kiun leteron?</p>

<p>STENSGÅRD<br>
Ho, nenion. Sed ankoraŭ ne estas tro malfrue! Kara sinjoro Ringdal,
ĉu vi renkontos la ĉambelanon ĉi-vespere?</p>

<p>RINGDAL<br>
Certe.</p>

<p>STENSGÅRD<br>
Diru al li, ke estas nur frazaĵo, tiuj minacoj pri kiuj li certe
scias; diru al li, ke morgaŭ mi venos mem por ĉion klarigi.</p>

<p>RINGDAL<br>
Ĉu vi venos?</p>

<p>STENSGÅRD<br>
Jes, por pruvi al li; — aĥ, pruvi! Jen, sinjoro Ringdal; donu al la
ĉambelano ĉi tiun kambion de mi.</p>

<p>RINGDAL<br>
La kambion —!</p>

<p>STENSGÅRD<br>
Jes, jes; estas io kion vi ne komprenas; sed nur donu ĝin al li —</p>

<p>RINGDAL<br>
Vere, sinjoro Stensgård —</p>

<p>STENSGÅRD<br>
Kaj vi nur aldonu ĉi tiujn simplajn vortojn de mi: estas tiel ke mi
agas kontraŭ tiuj homoj, kiuj volas forvoĉdoni min el la
elektul-baloto.</p>

<p>RINGDAL<br>
Vi povas fidi tion. <span class="staging">(eliras fone)</span></p>

<p>STENSGÅRD<br>
Jen aŭdu, sinjoro Hejre, — kiel vi povis imagigi al mi tiun
historion pri la ĉambelano?</p>

<p>DANIEL HEJRE<br>
Kiel mi povis imagigi al vi —?</p>

<p>STENSGÅRD<br>
Jes, efektive; tio estas ja la plej nigra mensogo —</p>

<p>DANIEL HEJRE<br>
Ej; jen vidu; ĝojigas min kore! Imagu, sinjoro Lundestad, ke estas
mensogo, tio pri la ĉambelano.</p>

<p>LUNDESTAD<br>
Tŝŝ; malĝusta spuro; efektive ĝi estas pli proksima.</p>

<p>STENSGÅRD<br>
Kiel pli proksima?</p>

<p>LUNDESTAD<br>
Mi nenion scias! sed oni parolas pri sinjorino Rundholmen —</p>

<p>STENSGÅRD<br>
Ĉu!</p>

<p>DANIEL HEJRE<br>
Nu, ĉu mi ne antaŭdiris tion! Tiuj rilatoj kun la proprietulo en
Storli —</p>

<p>LUNDESTAD<br>
Li forveturis ĉimatene, antaŭ ol tagiĝis —</p>

<p>DANIEL HEJRE<br>
Kaj la familio eliris por serĉi lin —</p>

<p>LUNDESTAD<br>
kaj la filo aferadas por prizorgi sian fratinon —</p>

<p>STENSGÅRD<br>
Prizorgi! “Morgaŭ”, ŝi diris; kaj ŝia maltrankvilo por la patro —!</p>

<p>DANIEL HEJRE<br>
He-he; vidu ke li eble iris por pendigi sin!</p>

<p>ASLAKSEN<br>
Ĉu iu pendigis sin?</p>

<p>LUNDESTAD<br>
Sinjoro Hejre diras ke Monsen en Storli —</p>

<p>PROPRIETULO MONSEN<br>
<span class="staging">(de la fono)</span> Ĉampanon sur la tablon!</p>

<p>ASLAKSEN kaj PLURAJ<br>
Monsen!</p>

<p>MONSEN<br>
Jes, Monsen, jes! Ĉampanomonsen! Monomonsen! Vino, pro diabla haŭto
kaj osto!</p>

<p>DANIEL HEJRE<br>
Sed, altestimata —!</p>

<p>STENSGÅRD<br>
Vi! De kie vi venas?</p>

<p>MONSEN<br>
De komercado! Enspezis cent mil! Hej; morgaŭ mi faros resonan
tagmanĝon en Storli. Ĉiuj estas invitataj. Ĉampanon, mi diras!
Gratulon al vi, Stensgård, Vi ja fariĝis elektulo.</p>

<p>STENSGÅRD<br>
Jes, mi klarigos al vi —</p>

<p>MONSEN<br>
Pa; ĉu tio koncernas min? Vino? Kie estas sinjorino Rundholmen?
<span class="staging">(volas eniri maldekstre)</span></p>

<p>LA SERVISTINO<br>
<span class="staging">(kiu ĵus elvenis)</span> Neniu envenu; la sinjorino sidas legante leteron —</p>

<p>BASTIAN<br>
Ho, morto kaj plago! <span class="staging">(al la fono)</span></p>

<p>STENSGÅRD<br>
Ĉu ŝi legas leteron?</p>

<p>LA SERVISTINO<br>
Jes, kaj krome ŝi estas tute konfuzita.</p>

<p>STENSGÅRD<br>
Adiaŭ, sinjoro Monsen; morgaŭ tagmanĝon en Storli —</p>

<p>MONSEN<br>
Adiaŭ; morgaŭ!</p>

<p>STENSGÅRD<br>
<span class="staging">(mallaŭte)</span> Sinjoro Hejre, bonvolu fari al mi servon.</p>

<p>DANIEL HEJRE<br>
Certe, certe.</p>

<p>STENSGÅRD<br>
Kolorigu min iom nigra por sinjorino Rundholmen; parolu iom dubesence
pri mi; — vi faras tion tiel elegante.</p>

<p>DANIEL HEJRE<br>
Kio diable estas tio?</p>

<p>STENSGÅRD<br>
Mi havas miajn kialojn; estas ŝerco, mi diru, — veto kun — kun iu
al kiu vi havas neamikajn sentojn.</p>

<p>DANIEL HEJRE<br>
Aha, mi komprenas —; sufiĉe dirite!</p>

<p>STENSGÅRD<br>
Do, nenion koruptigu; nur igu ŝin iom dubema en sia estimo pri mi;
iomete necerta ĝis plue, vi komprenas.</p>

<p>DANIEL HEJRE<br>
Fidu min; estos por mi kora plezuro —</p>

<p>STENSGÅRD<br>
Dankon, dankon, ĝis plue! <span class="staging">(transen al la tablo)</span> Sinjoro Lundestad,
ni du interparolos morgaŭ antaŭtagmeze ĉe la ĉambelano.</p>

<p>LUNDESTAD<br>
Ĉu vi havas esperon?</p>

<p>STENSGÅRD<br>
Trioblan!</p>

<p>LUNDESTAD<br>
Trioblan? Sed mi ne komprenas —</p>

<p>STENSGÅRD<br>
Ne bezoniĝas; de nun mi helpos min mem. <span class="staging">(elen en la fono)</span></p>

<p>MONSEN<br>
<span class="staging">(apud la punĉujo)</span> Ankoraŭ glasplenon, Aslaksen! Kie estas Bastian?</p>

<p>ASLAKSEN<br>
Li elkuris. Sed mi havas leteron prizorgendan por li.</p>

<p>MONSEN<br>
Ĉu vi havas?</p>

<p>ASLAKSEN<br>
Al sinjorino Rundholmen.</p>

<p>MONSEN<br>
Nu, fine!</p>

<p>ASLAKSEN<br>
Sed ne antaŭ morgaŭ vespere, li diris; nek pli frue nek pli
malfrue; ĝustatempe! Je via sano!</p>

<p>DANIEL HEJRE<br>
<span class="staging">(al <b>Lundestad</b>)</span> Kia diabla sekretado estas tio inter tiu sinjoro
Stensgård kaj sinjorino Rundholmen.</p>

<p>LUNDESTAD<br>
<span class="staging">(pli mallaŭte)</span> Li svatas ŝin.</p>

<p>DANIEL HEJRE<br>
Ĉu mi ne imagis? Sed li petis min nigrigi sin, suspektigi sin —;
sufiĉe dirite —</p>

<p>LUNDESTAD<br>
Kaj tion vi promesis?</p>

<p>DANIEL HEJRE<br>
Jes, kompreneble.</p>

<p>LUNDESTAD<br>
Laŭdire li estas dirinta pri vi, ke kion vi promesas oriente, vi
plenumas okcidente.</p>

<p>DANIEL HEJRE<br>
He-he; la kara animo, — efektive ĉi tiun fojon li estos
miskalkulinta.</p>

<p>SINJORINO RUNDHOLMEN<br>
<span class="staging">(kun malfermita letero; ĉe la pordo maldekstre)</span> Kie estas advokato
Stensgård?</p>

<p>DANIEL HEJRE<br>
Li kisis vian servistinon kaj foriris, sinjorino Rundholmen!</p>

<p class="aktfino">Kurteno</p>
</div>

<div class="acte">
<h3 class="actehead">KVINA AKTO</h3>

<p class="staging">(Granda akceptejo ĉe la ĉambelano. Enirejo en la fono; pordoj
dekstre kaj maldekstre.)</p>

<p class="staging">(<b>Ferfareja administranto Ringdal</b> staras apud tablo foliumante
paperojn. Iu frapas.)</p>


<p>RINGDAL<br>
Envenu!</p>

<p>DOKTORO FJELDBO<br>
<span class="staging">(de la fono)</span> Bonan matenon!</p>

<p>RINGDAL<br>
Bonan matenon, sinjoro doktoro!</p>

<p>FJELDBO<br>
Nu, ĉio bone statas?</p>

<p>RINGDAL<br>
Jes, dankon; sufiĉe bone; sed —</p>

<p>FJELDBO<br>
Sed?</p>

<p>RINGDAL<br>
Jes, vi ja certe aŭdis la grandan novaĵon?</p>

<p>FJELDBO<br>
Ne! Kio estas tio?</p>

<p>RINGDAL<br>
Ĉu? Vi ne aŭdis pri tio, kio okazis en Storli?</p>

<p>FJELDBO<br>
Ne!</p>

<p>RINGDAL<br>
Monsen forkuris ĉinokte.</p>

<p>FJELDBO<br>
Forkuris? Monsen?</p>

<p>RINGDAL<br>
Forkuris.</p>

<p>FJELDBO<br>
Sed bona Dio —?</p>

<p>RINGDAL<br>
Strangaj onidiroj cirkulis jam hieraŭ; sed jen Monsen revenis; li
estas sciinta simuli —</p>

<p>FJELDBO<br>
Sed la kialo? La kaŭzo?</p>

<p>RINGDAL<br>
Nemezurebla perdo en ĉarpentaĵa komerco, diriĝas; paro da firmaoj
en Kristianio ĉesis kaj jen —</p>

<p>FJELDBO<br>
Kaj li forkuris!</p>

<p>RINGDAL<br>
Foren al Svedlando, verŝajne. Ĉimatene venis la aŭtoritatoj al
Storli; oni registras kaj sigelas —</p>

<p>FJELDBO<br>
Kaj la malfeliĉa familio —?</p>

<p>RINGDAL<br>
La filo vere ĉiam tenis sin ekstere; almenaŭ nun li ŝajnigas
kvazaŭ nenio okazis mi aŭdas.</p>

<p>FJELDBO<br>
Jes, sed la filino?</p>

<p>RINGDAL<br>
Tŝŝ; la filino estas ĉi tie.</p>

<p>FJELDBO<br>
Ĉi tie?</p>

<p>RINGDAL<br>
La familia instruisto kondukis ŝin kaj la etulojn ĉi tien
ĉimatene; la fraŭlino zorgis pri ili en silento.</p>

<p>FJELDBO<br>
Kaj kiel ŝi eltenas tion ĉi?</p>

<p>RINGDAL<br>
Ho, mi pensas, sufiĉe tolere. Vi povas kompreni, ke post la traktado
kiun ŝi spertis hejme —; kaj krome mi povas rakonti al vi, ke ŝi
— Tŝŝ; jen la ĉambelano.</p>

<p>LA ĈAMBELANO<br>
<span class="staging">(de maldekstre)</span> Jen vi estas, kara doktoro!</p>

<p>FJELDBO<br>
Jes, mi venis sufiĉe frue. Ĉu mi rajtas feliĉigi vin pri la
datreveno de via naskiĝo, sinjoro ĉambelano!</p>

<p>LA ĈAMBELANO<br>
Ho, Dio zorgu pri la feliĉo kiun tiu portos; sed dankon al vi; mi
scias ke vi deziras al mi ĉion bonan.</p>

<p>FJELDBO<br>
Kaj ĉu mi kuraĝas demandi al vi, sinjoro ĉambelano —</p>

<p>LA ĈAMBELANO<br>
Unue vorton; de nun vi delasu tiun titolon.</p>

<p>FJELDBO<br>
Kion tio signifas?</p>

<p>LA ĈAMBELANO<br>
Mi estas ferfareja posedanto, ĝuste kaj rekte.</p>

<p>FJELDBO<br>
Ho, sed kia absurdaĵo do estas tio ĉi?</p>

<p>LA ĈAMBELANO<br>
Mi rezignis titolon kaj oficon. Mia humila letero sendiĝos jam
hodiaŭ.</p>

<p>FJELDBO<br>
Pri tio vi tamen devus iomete dormi.</p>

<p>LA ĈAMBELANO<br>
Kiam mia reĝo montris al mi la gracon akcepti min en sian plej
proksiman medion, tio okazis pro la reputacio, kiun mia familio dum
longa parencaro estis sciinta konservi.</p>

<p>FJELDBO<br>
Jes, kaj kio krome?</p>

<p>LA ĈAMBELANO<br>
Mia familio estas malhonorigita, same multe kiel proprietulo Monsen.
Jes, vi do aŭdis pri Monsen?</p>

<p>FJELDBO<br>
Jes, mi aŭdis.</p>

<p>LA ĈAMBELANO<br>
<span class="staging">(al <b>Ringdal</b>)</span> Ĉu oni nenion pli scias?</p>

<p>RINGDAL<br>
Nenion alian ol ke li tiras kun si vicon da junaj bienuloj.</p>

<p>LA ĈAMBELANO<br>
Kaj mia filo?</p>

<p>RINGDAL<br>
Via filo sendis al mi kvitigon. Li povas pagi al ĉiu ajn la ŝuldon;
sed nenio restos.</p>

<p>LA ĈAMBELANO<br>
Hm. Do bonvolu pretskribi mian petskribon.</p>

<p>RINGDAL<br>
Estos farata. <span class="staging">(elen tra la antaŭa pordo dekstre)</span></p>

<p>FJELDBO<br>
Sed ĉu vi pripensis? Ĉio povas ja esti aranĝata en silento.</p>

<p>LA ĈAMBELANO<br>
Ĉu? Ĉu mi povas fari min mem nescia pri kio okazis?</p>

<p>FJELDBO<br>
Ho, kio estas do okazinta? Li ja skribis al vi, kaj konfesis sian
malkonsiderecon, petegis pri pardono; tio ĉi estas ja la sola fojo
kiam li faris sin kulpa pri tiaĵo; kio do estas, mi demandas?</p>

<p>LA ĈAMBELANO<br>
Ĉu vi volis agi kiel mia filo agis?</p>

<p>FJELDBO<br>
Li ne volas tion refari; tio estas la ĉefa afero.</p>

<p>LA ĈAMBELANO<br>
Kaj el kio scias vi ke li ne volas refari tion?</p>

<p>FJELDBO<br>
Se ne el io alia, mi scias tion el la sceno, kiun vi mem rakontis al
mi; tiun pri via bofilino. Kio ajn kio rezultos el tio, li tamen
skuiĝas al sincereco.</p>

<p>LA ĈAMBELANO<br>
<span class="staging">(paŝadante)</span> Mia bedaŭrinda Selma! Nia trankvila paco kaj feliĉo
forĵetita!</p>

<p>FJELDBO<br>
Estas io kio rangas pli alte. Tiu feliĉo estis ŝajno. Jes, mi diru
al vi: Sur tio, kiel sur multo alia vi konstruis sur kava fundo; vi
estis blindigita kaj fiera, sinjoro ĉambelano!</p>

<p>LA ĈAMBELANO<br>
<span class="staging">(haltas)</span> Mi?</p>

<p>FJELDBO<br>
Jes, vi! Vi insistis pri la honesteco de via familio; sed kiam estis
tiu honesteco metita sur provo? Ĉu vi scias, ke ĝi tolerus la
tenton?</p>

<p>LA ĈAMBELANO<br>
Vi povas ŝpari al vi ĉian predikon, sinjoro doktoro; la eventoj de
la lastaj tagoj ne pasis sur mi senspure.</p>

<p>FJELDBO<br>
Tion ankaŭ mi kredas; sed permesu ke tio montru sin en iom pli milda
juĝo kaj en pli klara konscio. Vi riproĉas vian filon; sed kion vi
faris por tiu filo? Vi zorgis por eduki liajn talentojn, sed ne por
fondi en li karakteron. Vi faris prelegojn pri kio li ŝuldas al sia
honesta familio; sed vi ne kondukis, fleksigis kaj formis lin tiel,
ke fariĝis subkonscia neceso konduti honeste.</p>

<p>LA ĈAMBELANO<br>
Ĉu tion vi opinias?</p>

<p>FJELDBO<br>
Mi kaj kredas kaj tion scias. Sed estas ja tiel ordinare ĉi tie; oni
akceptas la taskon <em>lerni</em> anstataŭ <em>esti</em>. Ni vidas al kio tio
kondukas; ni vidas tion en la centoj da talentaj homoj, kiuj nur
duone evoluis, kaj estas io en sentoj kaj animstatoj kaj io tute alia
en ago kaj kondutmaniero. Jen vidu Stensgård —</p>

<p>LA ĈAMBELANO<br>
Stensgård, jes! Kion vi diras pri Stensgård?</p>

<p>FJELDBO<br>
Flikaĵo. Mi konas lin ekde la infaneco. Lia patro estis velka
sentaŭgulo, mizerulo, iu neniu; li komercis etan detalejon kaj
flanke pruntedonadis; aŭ pli ĝuste, estis la edzino kiu komercis.
Ŝi estis krudeca virino, la plej nevirina kiun mi iam konis. La
edzon ŝi sukcesis meti sub kuratorecon; neniu kora penso ekzistis en
ŝi. En tiu hejmo Stensgård elkreskis. Krome li vizitis la gimnazion.
“Li studu,” diris la patrino; “li fariĝu lerta enkasisto.” Malbeleco
en la hejmo; altiĝo en la lernejo; la animo, la karaktero, la volo,
la talentoj, — ĉio disen tirita. Al kio alia povis tio konduki,
krom al disiĝo en la personeco?</p>

<p>LA ĈAMBELANO<br>
Mi ne scias al kio tio povus konduki. Sed mi ŝatus scii kio estas
sufiĉe bona por vi. El Stensgård oni povas nenion atendi; eĉ ne el
mia filo; sed el vi kompreneble; el vi —!</p>

<p>FJELDBO<br>
Jes, el mi; ĝuste el mi. Ho, vi ne devas rideti; mi ne fanfaronas;
sed mi ricevis tion kio fondas la ekvilibron, kaj faras onin certa.
Mi elkreskis en simpla mezklasa familio. Mia patrino estas virino
tute kaj fide; hejme ĉe ni neniam estis deziroj transen de la
talentoj; neniu postulo pereis sur la ŝero de la rilatoj, neniu
morto perturbis postlasante malplenecon kaj senecon en la rondo. Tie
estis amo al beleco; sed ĝi kuŝis intime en la vivkoncepto, ne
flanke de ĝi; tie estis nek la ekscesoj de la intelekto nek de la
animstato —</p>

<p>LA ĈAMBELANO<br>
Jen, jen; do tial vi fariĝis tiel senmezure perfekta?</p>

<p>FJELDBO<br>
Fore de tio mi min imagas. Mi nur diras, ke la vivkondiĉoj prezentis
sin tiel senfine favoraj por mi; kaj tion mi sentas kiel respondecon.</p>

<p>LA ĈAMBELANO<br>
Ke tiel estu; sed ĉar Stensgård neniun tian respondecon havas, tiam
estas des pli bele, ke li tamen —</p>

<p>FJELDBO<br>
Kion? Kiaĵon?</p>

<p>LA ĈAMBELANO<br>
Vi prijuĝas lin false, mia bona doktoro! Jen vidu. Kion vi diras pri
tio ĉi?</p>

<p>FJELDBO<br>
La kambio de via filo?</p>

<p>LA ĈAMBELANO<br>
Jes, ĝin li sendis min reen.</p>

<p>FJELDBO<br>
Libervole?</p>

<p>LA ĈAMBELANO<br>
Libervole kaj sen kondiĉoj. Bele; noble; — kaj tial de hodiaŭ mia
domo staros malferma por li.</p>

<p>FJELDBO<br>
Pripensu! Pro vi mem kaj pro via filino —</p>

<p>LA ĈAMBELANO<br>
Ho preterlasu min! Laŭ ecoj li multe antaŭas vin; almenaŭ li
malferme aliras; sed vi, vi aliras kaŝe.</p>

<p>FJELDBO<br>
Mi?</p>

<p>LA ĈAMBELANO<br>
Jes, vi! Fariĝis la estranto en ĉi tiu domo; Vi eliras kaj envenas;
mi petas vian konsilon en ĉio ajn, — kaj tamen —</p>

<p>FJELDBO<br>
Nu ja, tamen?</p>

<p>LA ĈAMBELANO<br>
Tamen estas io kaŝe ĉe vi; io damnita; io — io distingita kiun mi
tute ne ŝatas!</p>

<p>FJELDBO<br>
Sed pliklarigu do!</p>

<p>LA ĈAMBELANO<br>
Mi? Estas vi kiu priklarigus, nepre! Sed nun estu por vi kiel estas.</p>

<p>FJELDBO<br>
Sinjoro ĉambelano, ni du ne komprenas unu la alian. Mi ne havas
kambion por resendi; sed povus okazi, ke mi alportus eĉ pli grandan
oferon.</p>

<p>LA ĈAMBELANO<br>
Ĉu? Per kio?</p>

<p>FJELDBO<br>
Per silento.</p>

<p>LA ĈAMBELANO<br>
Per silento. Ĉu mi diru al vi kion mi dezirus? Fariĝi kruda, sakri,
eniri la asocion de la junuloj! Vi estas distingita rigidnukulo,
sinjoro farejkuracisto; — kaj tio ne konvenas en nia libereca
asocio. Jen Stensgård; li ne estas tia; kaj tial li povos veni en ĉi
tiun domon; li devos —; li devos —! Ho, mi ne emas, je mia benata
feliĉo —! Nun estu por vi kiel estas; kiel oni sternas, oni dormas.</p>

<p>LUNDESTAD<br>
<span class="staging">(de la fono)</span> Feliĉo pri la tago, sinjoro ĉambelano! Permesu ke mi
deziras al vi honoron kaj ĉion bonan —</p>

<p>LA ĈAMBELANO<br>
Ho, je diablo, — mi preskaŭ diris.  Ĉio estas flikaĵo, mia kara
Lundestad. Nenio funde toleras provon en ĉi tiu mondo.</p>

<p>LUNDESTAD<br>
Jes, tiel ankaŭ diras la kreditoroj de proprietulo Monsen.</p>

<p>LA ĈAMBELANO<br>
Jes, tio ĉi pri Monsen! Ĉu tio ne frapis vin kiel fulmo?</p>

<p>LUNDESTAD<br>
Ho, vi jam longe antaŭdiris tion, vi, sinjoro ĉambelano.</p>

<p>LA ĈAMBELANO<br>
Hm, hm; — jes, certe mi faris; ne estas pli longe ol de
antaŭhieraŭ ke li venis pete —</p>

<p>FJELDBO<br>
Eble por saviĝi.</p>

<p>LUNDESTAD<br>
Neeblus; li sinkis tro profunden; — kaj tio kio okazas, efektive
estas la plej bona.</p>

<p>LA ĈAMBELANO<br>
Bone efiku! Ĉu vi ankaŭ trovas tion la plej bona ke vi venkiĝis en
la elekto hieraŭ?</p>

<p>LUNDESTAD<br>
Mi ja ne venkiĝis; ĉio iris ja laŭ mia propra volo. Kun Stensgård
oni ne kornobatu; li havas tion, por kio ni aliuloj devas mordi
niajn fingrojn.</p>

<p>LA ĈAMBELANO<br>
Nu, tiun esprimon mi ne tute komprenas —?</p>

<p>LUNDESTAD<br>
Li havas la kapablon kuntiri la homamason. Kaj ĉar li estas tiel
bonŝanca, ke li nek malhelpiĝas de karaktero aŭ de konvinko aŭ de
socia stato, estas tre facile por li esti liberala.</p>

<p>LA ĈAMBELANO<br>
Mi vere opinius, ke ankaŭ ni estas liberalaj.</p>

<p>LUNDESTAD<br>
Je Dio, ni estas liberalaj, sinjoro ĉambelano; neniu dubo pri tio.
Sed pri tio estas direnda, ke ni estas nur liberalaj en la nomo de ni
mem; sed nun Stensgård venas kaj estas liberala en la nomo ankaŭ de
aliuloj. Tio estas la nova en la afero.</p>

<p>LA ĈAMBELANO<br>
Kaj tiun renversadon vi volas subteni?</p>

<p>LUNDESTAD<br>
Mi legis en malnovaj libroj pri historio, ke en pli fruaj tempoj
estis homoj kiuj povis elsorĉi fantomojn; sed ili ne povis ilin reen
forsorĉi.</p>

<p>LA ĈAMBELANO<br>
Sed kara Lundestad, kiel povas vi, kiel erudita viro —?</p>

<p>LUNDESTAD<br>
Mi ja scias ke tio estas papista superstiĉo, sinjoro ĉambelano; sed
estas pri novaj ideoj kiel pri fantomoj; oni ne povas reen forsorĉi
ilin; kaj tial oni devas aranĝi sin kun ili plej eble bone.</p>

<p>LA ĈAMBELANO<br>
Jes, tamen nun kiam Monsen estas falinta, kaj verŝajne la tuta
sekvantaro de perturbuloj kun li —</p>

<p>LUNDESTAD<br>
Se Monsen estus falinta du aŭ tri tagojn pli frue, multo estus alia.</p>

<p>LA ĈAMBELANO<br>
Bedaŭrinde; vi estis tro rapida —</p>

<p>LUNDESTAD<br>
Mi havis ankaŭ konsiderojn rilate al vi, sinjoro ĉambelano.</p>

<p>LA ĈAMBELANO<br>
Rilate al mi?</p>

<p>LUNDESTAD<br>
Nia partio devas konservi sian honestecon en la okuloj de la homoj.
Ni reprezentas la malnovan, fundamente fiksan norvegan honestecon. Se
mi estus perfidinta Stensgård, — vi ja scias ke li havas certan
paperon —</p>

<p>LA ĈAMBELANO<br>
Nun ne plu.</p>

<p>LUNDESTAD<br>
Kio?</p>

<p>LA ĈAMBELANO<br>
Jen ĝi estas.</p>

<p>LUNDESTAD<br>
Ĉu li sendis ĝin reen al vi?</p>

<p>LA ĈAMBELANO<br>
Jes. Persone li estas honestulo; tiun ateston mi devas doni al li.</p>

<p>LUNDESTAD<br>
<span class="staging">(pripensante)</span> Advokato Stensgård havas bonajn talentojn.</p>

<p>STENSGÅRD<br>
<span class="staging">(de la fono; haltas apud la pordo)</span> Ĉu vi permesas ke mi
proksimiĝu?</p>

<p>LA ĈAMBELANO<br>
<span class="staging">(al li)</span> Vi sekure povas.</p>

<p>STENSGÅRD<br>
Kaj vi volas akcepti gratulon de mi?</p>

<p>LA ĈAMBELANO<br>
Mi volas.</p>

<p>STENSGÅRD<br>
Do akceptu ĝin varme kaj korege! Kaj kruce forstreku ĉiujn skribajn
stultaĵojn —</p>

<p>LA ĈAMBELANO<br>
Mi tenas min al agoj, sinjoro Stensgård.</p>

<p>STENSGÅRD<br>
Ho Dio benu vin!</p>

<p>LA ĈAMBELANO<br>
Kaj ekde hodiaŭ — ĉar vi tiel deziras — ekde hodiaŭ vi estos
kiel hejme ĉi tie.</p>

<p>STENSGÅRD<br>
Ĉu permesiĝas? Ĉu permesiĝas? <span class="staging">(oni frapas)</span></p>

<p>LA ĈAMBELANO<br>
Envenu!</p>

<p class="staging">(Pluraj viroj el la komunumo, membroj de la urba konsilantaro k.t.p.
<b>La ĉambelano</b> iras al ili renkonte, akceptas gratulojn kaj parolas
kun ili.)</p>

<p>TORA<br>
<span class="staging">(kiu dume estas enveninta per la plej malantaŭa pordo maldekstre)</span>
Sinjoro Stensgård, permesu ke mi dankas vin silente.</p>

<p>STENSGÅRD<br>
Vi sinjorino!</p>

<p>TORA<br>
Patro diris al mi kiel bele vi kondutis.</p>

<p>STENSGÅRD<br>
Sed —?</p>

<p>TORA<br>
Aĥ, kiom ni misjuĝis vin!</p>

<p>STENSGÅRD<br>
Ĉu vi —?</p>

<p>TORA<br>
Vi ja mem kulpis; — ne, ne; la kulpo estis nia. Ho, kiel kore mi
dezirus rebonigi tion.</p>

<p>STENSGÅRD<br>
Vi volis? Vi volis mem? Ĉu vere ke vi volis —?</p>

<p>TORA<br>
Ĉiuj; se ni vere povus —</p>

<p>LA ĈAMBELANO<br>
Refreŝigaĵoj al la sinjoroj, mia infano!</p>

<p>TORA<br>
Jen ili baldaŭ.</p>

<p class="staging">(Ŝi reiras al la pordo, de kie baldaŭ poste envenas la servistino
kun vino kaj bakaĵoj, kiujn ŝi ofertas ĉirkaŭe dum la sekvanta
sceno.)</p>

<p>STENSGÅRD<br>
Kara, lerta Lundestad; mi sentas min kiel venkinta dio!</p>

<p>LUNDESTAD<br>
Tia vi certe sentis vin ankaŭ hieraŭ.</p>

<p>STENSGÅRD<br>
Pa; hodiaŭ estas io alia; la plej bona, la kulmino! La gloro, la
brilo super la vivo!</p>

<p>LUNDESTAD<br>
Oho; pensoj pri amo?</p>

<p>STENSGÅRD<br>
Ne pensoj! Feliĉo, feliĉo; amofeliĉo!</p>

<p>LUNDESTAD<br>
Do bofrato Bastian portis al vi la respondon?</p>

<p>STENSGÅRD<br>
Bastian —?</p>

<p>LUNDESTAD<br>
Jes, li sugestis pri io hieraŭ; li estis ja promesinta paroli por vi
al knabineto.</p>

<p>STENSGÅRD<br>
Ho, babilaĵo —</p>

<p>LUNDESTAD<br>
Ne timu min. Se vi tion ankoraŭ ne scias, mi povas tion diri al vi;
vi venkis, sinjoro Stensgård; Mi tion scias de Ringdal.</p>

<p>STENSGÅRD<br>
Kion vi havas de Ringdal?</p>

<p>LUNDESTAD<br>
Fraŭlino Monsen donis sian “Jes”.</p>

<p>STENSGÅRD<br>
Kion vi diras?</p>

<p>LUNDESTAD<br>
Sian “Jes”, mi diras.</p>

<p>STENSGÅRD<br>
Jes? Jes? Kaj la patro forkurinta!</p>

<p>LUNDESTAD<br>
Sed ne la filino.</p>

<p>STENSGÅRD<br>
Sian “Jes”! Meze en tia familia skandalo! Kiel nevirinece! Tiaĵo ja
forpuŝus ĉiun ajn senteman viron. Sed estas miskompreno la tuta
afero. Mi neniam petis al Bastian —; kiel do povis tiu bruto —? Nu
sensignife, ne rilatas al mi; por kio li faris li devas mem
respondeci.</p>

<p>DANIEL HEJRE<br>
<span class="staging">(de la fono)</span>  He-he; granda kunveno; jes, kompreneble; oni prezentas
sin, oni flatas, kiel oni diras. Eble ankaŭ mi permesiĝas —</p>

<p>LA ĈAMBELANO<br>
Dankon, dankon, malnova amiko!</p>

<p>DANIEL HEJRE<br>
Je Dio, vi altestimata; ne tro sobiĝu. <span class="staging">(novaj gastoj venas)</span> Jen ni
havas la asistantojn de la justeco; — la ekzekucia potenco —; nu
sufiĉe! <span class="staging">(al <b>Stensgård</b>)</span> Aha, mia kara, feliĉa juna sinjoro; ĉu
jen vi estas? Vian manon! Akceptu la aserton de neŝajnigita ĝojo de
maljunulo.</p>

<p>STENSGÅRD<br>
Pri kio?</p>

<p>DANIEL HEJRE<br>
Hieraŭ vi petis min paroli iom dubesence pri vi al ŝi, kiun vi ja
scias —</p>

<p>STENSGÅRD<br>
Nu jes, jes; kio sekve?</p>

<p>DANIEL HEJRE<br>
Estis por mi korega ĝojo plenumi vian deziron —</p>

<p>STENSGÅRD<br>
Kio sekve; kio sekve, mi demandas? Kiel ŝi reagis?</p>

<p>DANIEL HEJRE<br>
Kiel amanta virino, kompreneble! ekploris; frapŝlosis la pordon;
volis nek respondi nek montri sin —</p>

<p>STENSGÅRD<br>
Ho, dankon al Dio!</p>

<p>DANIEL HEJRE<br>
Vi estas barbara! Meti vidvinan koron al tia kruela provo; konduti
tiel en ĝuo de la suferoj de la ĵaluzo —! Sed la amo havas
okulojn kiel kato; sufiĉe dirite; ĉar hodiaŭ kiam mi preteriris,
staris sinjorino Rundholmen freŝa kaj floranta en la malferma
fenestro kombante siajn harojn; laŭŝajne iu marvirino, se
permesiĝas tion diri; — ho, jen taŭga virino!</p>

<p>STENSGÅRD<br>
Nu? Kaj kio plue?</p>

<p>DANIEL HEJRE<br>
Nu, ŝi ridis kvazaŭ obsedita; kaj streĉe ŝi suprenlevis leteron
kaj kriis: Svatpropona letero, sinjoro Hejre; mi fianĉiniĝis
hieraŭ!</p>

<p>STENSGÅRD<br>
Kio? Fianĉiniĝis?</p>

<p>DANIEL HEJRE<br>
Koran gratulon, juna sinjoro; ĝojigas min nepriskribeble, ke mi
estas la unua, kiu povus anonci al vi —</p>

<p>STENSGÅRD<br>
Stultaĵo! Estas nur babilaĵo!</p>

<p>DANIEL HEJRE<br>
Kio estas nur babilaĵo?</p>

<p>STENSGÅRD<br>
Vi ne komprenis ŝin; aŭ ŝi ne komprenis —! Ĉu vi estas freneza?
Nun kiam Monsen falis, verŝajne ankaŭ ŝi —</p>

<p>DANIEL HEJRE<br>
Ne, je mia savo ŝi ne, sinjoro! Sinjorino Rundholmen staras sur
solidaj piedoj.</p>

<p>STENSGÅRD<br>
Egale. Miaj pensoj iras en tute alia direkto. Tio pri la letero estis
nur ŝerco, veto, tion vi ja aŭdis. Kara sinjoro Hejre, faru al mi
la servon ne paroli al iu ajn pri tiu stulta historio.</p>

<p>DANIEL HEJRE<br>
Komprenas; komprenas! Estu tenata sekrete; jen kion oni nomas
romantiko. Aĥ ja; la junuloj volas ĉiam esti poeziemaj!</p>

<p>STENSGÅRD<br>
Jes, jes; silentu nur; mi rekompencos vin por tio, — procesi por vi
—; Tŝŝ; mi fidas vin. <span class="staging">(foriras)</span></p>

<p>LA ĈAMBELANO<br>
<span class="staging">(kiu dume parolis kun <b>Lundestad</b>)</span> Ne, Lundestad, — <em>tion</em> mi vere
ne povas kredi.</p>

<p>LUNDESTAD<br>
Nun mi sakris, sinjoro ĉambelano! Mi havas tion de la buŝo de
Daniel Hejre mem.</p>

<p>DANIEL HEJRE<br>
Kion vi havas de mia buŝo, se mi rajtas demandi?</p>

<p>LA ĈAMBELANO<br>
Diru al mi, — ĉu advokato Stensgård montris al vi kambion hieraŭ?</p>

<p>DANIEL HEJRE<br>
Jes, morto kaj plago, tio estas vero! Kiel tio rilatas al la afero?</p>

<p>LA ĈAMBELANO<br>
Mi diros al vi poste. Sed vi ja diris al li —</p>

<p>LUNDESTAD<br>
Vi kredigis lin ke ĝi estas falsa?</p>

<p>DANIEL HEJRE<br>
Pa; nekulpa ŝerco, por igi lin iom konfuza en la ebrio de sia venko —</p>

<p>LUNDESTAD<br>
Sed vi ja diris, ke ambaŭ subskriboj estas falsaj?</p>

<p>DANIEL HEJRE<br>
Jes, pro diablo, kial ne same bone ambaŭ kiel nur unu?</p>

<p>LA ĈAMBELANO<br>
Do tiel!</p>

<p>LUNDESTAD<br>
<span class="staging">(al <b>la ĉambelano</b>)</span> Kaj kiam li <em>tion</em> aŭdis —</p>

<p>LA ĈAMBELANO<br>
— kaj jen li donis la kambion al Ringdal!</p>

<p>LUNDESTAD<br>
La kambion kiun li ne plu povis uzi por minaco.</p>

<p>LA ĈAMBELANO<br>
Aktoras grandanima; trompas min denove; — malfermigas aliron en mian
domon; devigas min esti dankema, — tiu, tiu —! Kaj tiu persono —!</p>

<p>DANIEL HEJRE<br>
Sed kion do signifas tiu ridindiga gestado, altestimata?</p>

<p>LA ĈAMBELANO<br>
Poste; poste, kara amiko! <span class="staging">(tiras <b>Lundestad</b> flanken)</span> Kaj tiun
personon vi protektas, puŝas antaŭen, helpas supren!</p>

<p>LUNDESTAD<br>
Kaj ĉu vi mem do?</p>

<p>LA ĈAMBELANO<br>
Ho, mi ŝatus —!</p>

<p>LUNDESTAD<br>
<span class="staging">(montras al <b>Stensgård</b>, kiu parolas kun <b>Tora</b>)</span> Vidu jen. Kiun
penson kredas vi, ke homoj nun sekrete faras —?</p>

<p>LA ĈAMBELANO<br>
El tiuj pensoj mi ilin elpelos.</p>

<p>LUNDESTAD<br>
Tro malfrue, sinjoro ĉambelano; li helpas sin antaŭen per
perspektivoj kaj ŝajnoj kaj verŝajneco —</p>

<p>LA ĈAMBELANO<br>
Ankaŭ mi povas manovri, sinjoro bienulo Lundestad!</p>

<p>LUNDESTAD<br>
Kion vi volas fari?</p>

<p>LA ĈAMBELANO<br>
Atentu <span class="staging">(iras al <b>Fjeldbo</b>)</span> Sinjoro fareja kuracisto Fjeldbo, —
bonvolu fari al mi servon.</p>

<p>FJELDBO<br>
Kun ĝojo!</p>

<p>LA ĈAMBELANO<br>
Do forpelu la ulon tie.</p>

<p>FJELDBO<br>
Stensgård?</p>

<p>LA ĈAMBELANO<br>
Jes, la ĉarlatanon; mi ne toleras aŭdi lian nomon; forpelu lin!</p>

<p>FJELDBO<br>
Sed kiel povas mi —?</p>

<p>LA ĈAMBELANO<br>
Tio estas via propra afero; mi permesas al vi liberajn manojn —</p>

<p>FJELDBO<br>
Liberajn manojn! Vi tion faras? En ĉio ajn?</p>

<p>LA ĈAMBELANO<br>
Jes, pro diablo; jes!</p>

<p>FJELDBO<br>
Vian manon por tio, sinjoro ĉambelano!</p>

<p>LA ĈAMBELANO<br>
Jen ĝi.</p>

<p>FJELDBO<br>
Je Dio do; nun aŭ neniam! <span class="staging">(laŭte)</span> Permesu ke mi ĉimomente
okupas la atenton de la ĉeestantoj?</p>

<p>LA ĈAMBELANO<br>
Doktoro Fjeldbo parolas!</p>

<p>FJELDBO<br>
Mi havas la ĝojon kun la kunsento de ĉambelano Bratsberg informi al
vi pri mia fianĉiĝo kun lia filino.</p>

<p class="staging">(Ekkrioj de surprizo. <b>Tora</b> eligas etan krion; <b>la ĉambelano</b> estas
ion ekdironta, sed ekhaltas. Bruo kaj gratuloj.)</p>

<p>STENSGÅRD<br>
Fianĉiĝo! <em>Via</em> fianĉiĝo —!</p>

<p>DANIEL HEJRE<br>
Kun de la ĉambelano perm— —? Kun via —? Kun — kun —?</p>

<p>LUNDESTAD<br>
Ĉu la doktoro perdis la prudenton?</p>

<p>STENSGÅRD<br>
Sed, sinjoro ĉambelano —?</p>

<p>LA ĈAMBELANO<br>
Kion povas mi fari? Mi estas liberalulo. Mi aliĝas al la asocio de
la junuloj!</p>

<p>FJELDBO<br>
Dankon, dankon, — kaj pardonon!</p>

<p>LA ĈAMBELANO<br>
Ni troviĝas nun en la tempo de asocioj, sinjoro advokato; la libera
konkuro vivu!</p>

<p>TORA<br>
Ho, mia benata patro!</p>

<p>LUNDESTAD<br>
Jes, ni ankaŭ troviĝas en la tempo de gefianĉiĝoj; mi povas
anonci kroman gefianĉiĝon —</p>

<p>STENSGÅRD<br>
Estas elpensaĵo!</p>

<p>LUNDESTAD<br>
Certe ne; la fianĉiniĝo de fraŭlino Monsen —</p>

<p>STENSGÅRD<br>
Mensogo; mensogo mi diras!</p>

<p>TORA<br>
Ne, patro; estas vero; ambaŭ ĉeestas.</p>

<p>LA ĈAMBELANO<br>
Kiuj? Kie?</p>

<p>TORA<br>
Ragna kaj kandidato Helle. Jen interne — <span class="staging">(al la plej supera pordo
dekstre)</span></p>

<p>LUNDESTAD<br>
Kandidato Helle? Li do —!</p>

<p>LA ĈAMBELANO<br>
Kaj ĉi tie; ĉe mi! <span class="staging">(al la pordo)</span> Elvenu, karaj infanoj!</p>

<p>RAGNA<br>
<span class="staging">(timema retiras sin)</span> Ho, ne, ne; ĉeestas tiom da homoj!</p>

<p>LA ĈAMBELANO<br>
Neniun timemon; vi ne havas ŝuldon por la okazintaĵoj?</p>

<p>KANDIDATO HELLE<br>
Sinjoro ĉambelano, ŝi estas nun senhejma.</p>

<p>RAGNA<br>
Ho, zorgu pri ni!</p>

<p>LA ĈAMBELANO<br>
Mi faros. Koregan dankon, ke vi rifuĝis al mi!</p>

<p>DANIEL HEJRE<br>
Jes, je mia savo, ni vivas en la tempo de la gefianĉiĝoj; mi povas
eĉ kompletigi la liston —</p>

<p>LA ĈAMBELANO<br>
Kio? Vi? Je via aĝo; — kia nepripensemo!</p>

<p>DANIEL HEJRE<br>
Ho —! Sufiĉe dirite.</p>

<p>LUNDESTAD<br>
La ludo estas perdita, sinjoro Stensgård.</p>

<p>STENSGÅRD<br>
Ĉu? <span class="staging">(laŭte)</span> Ne, nun <em>mi</em> kompletigu la liston, sinjoro Daniel
Hejre! Informon, sinjoroj; ankaŭ mi atingis al havenon.</p>

<p>LA ĈAMBELANO<br>
Kiel?</p>

<p>STENSGÅRD<br>
Oni ludas duoblan ludon; oni kaŝas siajn verajn intencojn, kiam tio
bezoniĝas. Mi konsideras tion permesebla, kiam tio fariĝas en la
servo de la komuna bono. Mia vivtasko kuŝas destinita antaŭ mi, kaj
por mi tiu antaŭas kion ajn. Mia agado estas dediĉita al tiu ĉi
distrikto; klareco estu portata en la fermentadon de la ideoj. Sed
tiun faron ne kapablas aventuristo. La civitanoj devas aliĝi
ĉirkaŭ unu el siaj propraj. Tial mi ligis min fikse kaj neniam
mallige al la interesoj ĉi tie, — ligis min per la ligiloj de la
koro. Se mi kaŭzis miskomprenon ĉe kelkiuj, vi devas pardoni min.
Ankaŭ mi estas fianĉigita.</p>

<p>LA ĈAMBELANO<br>
Vi?</p>

<p>FJELDBO<br>
Fianĉigita!</p>

<p>DANIEL HEJRE<br>
Atestiĝas.</p>

<p>LA ĈAMBELANO<br>
Sed kiel —?</p>

<p>FJELDBO<br>
Fianĉigita? Kun kiu?</p>

<p>LUNDESTAD<br>
Ĉu do ne estas?</p>

<p>STENSGÅRD<br>
Frukto de konsideroj de koro kaj prudento. Jes, miaj elektuloj, mi
estas fianĉigita al vidvino sinjorino Rundholmen.</p>

<p>FJELDBO<br>
Kun sinjorino Rundholmen!</p>

<p>LA ĈAMBELANO<br>
La vidvino de la kampara komercisto?</p>

<p>LUNDESTAD<br>
Hm. Nu tiel!</p>

<p>LA ĈAMBELANO<br>
Sed mi konfuziĝas en ĉio tio. Kiel povis vi do —?</p>

<p>STENSGÅRD<br>
Manovro, sinjoro ferfareja posedanto!</p>

<p>LUNDESTAD<br>
Li havas bonajn talentojn.</p>

<p>LIBROPRESISTO ASLAKSEN<br>
<span class="staging">(enrigardas ĉe la pordo en la fono)</span> Mi petas multfojan pardonon —</p>

<p>LA ĈAMBELANO<br>
Nu, envenu, Aslaksen! Ĉu ankaŭ vi volas gratuli?</p>

<p>ASLAKSEN<br>
Ne, je Dio, tiel kruda mi ne estas. Sed mi devas nepre paroli kun
sinjoro Stensgård.</p>

<p>STENSGÅRD<br>
Poste; vi povas atendi ekstere.</p>

<p>ASLAKSEN<br>
Ne, morto kaj plago, mi devas diri al vi —</p>

<p>STENSGÅRD<br>
Fermu vian buŝon! Kia altrudemo estas tio ĉi? — Jes, sinjoroj,
tiel strangaj estas la vojoj de la sorto. La distrikto kaj mi bezonis
firman kaj daŭran ligon inter ni; mi renkontis maturan virinon, kiu
povus krei hejmon por mi. Nun mi estas forĵetinta la veston de
aventuristo, kaj jen vi havas min meze inter vi, kiel la simpla homo
el la popolo. Prenu min. Mi estas preta stari aŭ fali sur kiu ajn
posteno, kie via fido postenigus min.</p>

<p>LUNDESTAD<br>
Li venkis.</p>

<p>LA ĈAMBELANO<br>
Vere, mi devas diri — <span class="staging">(al la servistino, kiu proksimiĝis al li de
la pordo en la fono)</span> Nu, nu; kio estas? Kial vi subridas?</p>

<p>LA SERVISTINO<br>
Sinjorino Rundholmen —</p>

<p>LA ĈIRKAŬSTARANTOJ<br>
Sinjorino Rundholmen?</p>

<p>LA ĈAMBELANO<br>
Ĉu ŝi?</p>

<p>LA SERVISTINO<br>
Sinjorino Rundholmen staras ekstere kun sia fianĉo —</p>

<p>LA PLIMULTO<br>
<span class="staging">(parolante samtempe)</span> Fianĉo? Sinjorino Rundholmen? Sed kiel —?</p>

<p>STENSGÅRD<br>
Kia babilaĵo!</p>

<p>ASLAKSEN<br>
Jes, mi ja diris al vi —</p>

<p>LA ĈAMBELANO<br>
<span class="staging">(al la pordo)</span> Envenu; envenu!</p>

<p class="staging">(<b>Bastian Monsen</b> kun <b>sinjorino Rundholmen</b> ĉe la brako venas de la
fono; ĝenerala konfuzo.)</p>

<p>SINJORINO RUNDHOLMEN<br>
Jes, sinjoro ĉambelano, vi do ne fariĝu kolera —</p>

<p>LA ĈAMBELANO<br>
Kompreneble ne!</p>

<p>SINJORINO RUNDHOLMEN<br>
Sed mi vere devis suprenveni por prezenti al vi kaj al la fraŭlino
mian fianĉon.</p>

<p>LA ĈAMBELANO<br>
Jes, jes, — vi ja estas fianĉinigita; sed —</p>

<p>TORA<br>
Sed ni ne sciis —</p>

<p>STENSGÅRD<br>
<span class="staging">(al <b>Aslaksen</b>)</span> Sed kiel tio ĉi do estas —?</p>

<p>ASLAKSEN<br>
Mi havis tiom en la kapo hieraŭ; tiom pri kio pensi, mi diras —</p>

<p>STENSGÅRD<br>
Sed ŝi tamen ricevis mian leteron, kaj —</p>

<p>ASLAKSEN<br>
Ne, ŝi ricevis tiun de Bastian Monsen; jen la via.</p>

<p>STENSGÅRD<br>
Tiun de Bastian? Kaj jen —? <span class="staging">(ĵetas okulon sur la leteron,
kunĉifas la leteron kaj metas ĝin en la poŝon)</span> Ho, vi damnita
fatalulo!</p>

<p>SINJORINO RUNDHOLMEN<br>
Jes, vere mi akceptis! Oni gardu sin antaŭ la falsaj viroj; sed kiam
oni havas nigre sur blanke ke certa viro estas sincera, tiam —. Ho
vidu, jen ankaŭ advokato Stensgård! Nu, vi, sinjoro Stensgård, vi do
certe volas gratuli min?</p>

<p>DANIEL HEJRE<br>
<span class="staging">(al <b>Lundestad</b>)</span> Kiel mordeme ŝi rigardas lin, ĉu ne?</p>

<p>LA ĈAMBELANO<br>
Li certe volas, sinjorino Rundholmen; sed ĉu vi ne volas gratuli
vian ontan bofratinon!</p>

<p>SINJORINO RUNDHOLMEN<br>
Kiu?</p>

<p>TORA<br>
Ragna; ankaŭ ŝi estas fianĉinigita.</p>

<p>BASTIAN<br>
Vi, Ragna?</p>

<p>SINJORINO RUNDHOLMEN<br>
Nu tiel? Jes, mia fianĉo ja diris, ke certa viro iris svate. Feliĉo
al vi ambaŭ; kaj bonvenon en la familio, sinjoro Stensgård!</p>

<p>FJELDBO<br>
Ne, ne; ne li!</p>

<p>LA ĈAMBELANO<br>
Ne, kandidato Helle; bonega elekto. Kaj mian filinon vi ja ankaŭ
devas gratuli.</p>

<p>SINJORINO RUNDHOLMEN<br>
La fraŭlinon! Nu, do Lundestad tamen pravis! Gratulon, fraŭlino;
gratulon sinjoro advokato!</p>

<p>FJELDBO<br>
Doktoro, vi devas diri.</p>

<p>SINJORINO RUNDHOLMEN<br>
Kion?</p>

<p>FJELDBO<br>
Doktoro; estas mi.</p>

<p>SINJORINO RUNDHOLMEN<br>
Ne, nun mi ne scias nek elen kaj enen!</p>

<p>LA ĈAMBELANO<br>
Sed nun mi scias kaj elen kaj enen!</p>

<p>STENSGÅRD<br>
Pardonu; necesa afero —</p>

<p>LA ĈAMBELANO<br>
<span class="staging">(mallaŭte)</span> Lundestad, kio estis la alia —</p>

<p>LUNDESTAD<br>
Kio alia?</p>

<p>LA ĈAMBELANO<br>
Ne ambiciulaĉo; sed la alia —</p>

<p>LUNDESTAD<br>
Radikhakisto.</p>

<p>STENSGÅRD<br>
Mi rekomendas min!</p>

<p>LA ĈAMBELANO<br>
Jen vorto same bona kiel dek, sinjoro advokato Stensgård! Vorto, —
vorto kiu longe kuŝis sur mia koro —</p>

<p>STENSGÅRD<br>
<span class="staging">(al la elirejo)</span> Pardonu; urĝas afero.</p>

<p>LA ĈAMBELANO<br>
<span class="staging">(post li)</span> Radikhakisto!</p>

<p>STENSGÅRD<br>
Adiaŭ; adiaŭ! <span class="staging">(elen en la fono)</span></p>

<p>LA ĈAMBELANO<br>
<span class="staging">(revenas antaŭen)</span> Nun la aero estas pura, miaj amikoj!</p>

<p>BASTIAN<br>
Kaj la ĉambelano ne imputas al mi tion, kio okazis hejme?</p>

<p>LA ĈAMBELANO<br>
Ĉiu ajn devas balai antaŭ sia propra pordo.</p>

<p>BASTIAN<br>
Cetere mi ne prenis parton en tio.</p>

<p>SELMA<br>
<span class="staging">(kiu dum la pasinta estis aŭskultinta ĉe la plej supra pordo
dekstre)</span> Patro! Nun vi estas ĝoja; — ĉu li povas veni nun?</p>

<p>LA ĈAMBELANO<br>
Selma! Vi! Vi petas por li? Vi, kiu antaŭhieraŭ —</p>

<p>SELMA<br>
Pa, estas longa tempo de post antaŭhieraŭ. Ĉio estas bona. Nun mi
scias ke li povas fari stultaĵojn —</p>

<p>LA ĈAMBELANO<br>
Kaj pri tio vi ĝojas?</p>

<p>SELMA<br>
Jes, pri tio ke li <em>povas</em>; sed li ne permesiĝos al tio.</p>

<p>LA ĈAMBELANO<br>
Li envenu. <span class="staging">(<b>Selma</b> eliras dekstre)</span></p>

<p>FERFAREJA ADMINISTRANTO RINGDAL<br>
<span class="staging">(de la antaŭa pordo dekstre)</span> Jen la peto pri eksiĝo.</p>

<p>LA ĈAMBELANO<br>
Dankon; sed ŝiru ĝin.</p>

<p>RINGDAL<br>
Ŝiri?</p>

<p>LA ĈAMBELANO<br>
Jes, Ringdal; ne okazu tiel. Mi tamen povas pentofari; seriozeco kaj
ago —</p>

<p>ERIK BRATSBERG<br>
<span class="staging">(kun <b>Selma</b> de dekstre)</span> Ĉu vi havas pardonon por mi?</p>

<p>LA ĈAMBELANO<br>
<span class="staging">(donas al li la kambion)</span> Mi ne rajtas esti pli severa ol la sorto.</p>

<p>ERIK BRATSBERG<br>
Patro! Jam hodiaŭ mi finos tiun mian komercon, kontraŭ kiu vi tiom
reagas.</p>

<p>LA ĈAMBELANO<br>
Ne, dankon; nun vi restos staranta. Neniu malkuraĝo! Neniu fuĝo de
la tentado! Sed <em>mi</em> staras apude. <span class="staging">(laŭte)</span> Nu, ĉu vi scias
novaĵon, sinjoroj? Mi eniris en la firmaon de mia filo.</p>

<p>PLURAJ EL LA GASTOJ<br>
Kio? Vi, sinjoro ĉambelano?</p>

<p>DANIEL HEJRE<br>
Vi, altestimata?</p>

<p>LA ĈAMBELANO<br>
Jes; estas honesta kaj benoplena entrepreno. Aŭ ĝi <em>povas</em> tia
esti. Kaj nun mi ne plu havas iun kaŭzon por teni min ekstere.</p>

<p>LUNDESTAD<br>
Jes, sciu do, sinjoro ĉambelano Bratsberg, — se vi volas entrepreni
por la avantaĝo de la distrikto, estus moko kaj honto se mi, maljuna
laborsklavo, perfidus mian devigan “militservon”.</p>

<p>ERIK BRATSBERG<br>
Vi! Vere?</p>

<p>LUNDESTAD<br>
Mi ja devas. Post la amĉagreno kiu frapis advokaton Stensgård
hodiaŭ —; Dio gardu min, ke mi ne devigu tiun homon en ŝtataferojn
nun. Li devas refreŝigi sin; fari vojaĝon li devas, kaj mi atentu
por helpi. Kaj tial, miaj elektantoj, se vi bezonos min, prenu min.</p>

<p>LA ELEKTANTOJ<br>
<span class="staging">(kun manpremoj kaj emocio)</span> Dankon, Lundestad! Vi estas ĉiam la
sama! Vi ne perfidas!</p>

<p>LA ĈAMBELANO<br>
Jen jen, estas kiel devas esti; nun ĉio iras en kutima maniero. Sed
kiu do estas la kialo de ĉio ĉi?</p>

<p>FJELDBO<br>
Nu, vi, Aslaksen, vi estus povinta klarigi —!</p>

<p>ASLAKSEN<br>
<span class="staging">(timigita)</span> Mi, sinjoro doktoro! Mi estas senkulpa kiel infano en la
sino de patrino!</p>

<p>FJELDBO<br>
Sed tiu letero, kiu —?</p>

<p>ASLAKSEN<br>
Ne estis mi, mi diras! Estis la elekto de elektuloj kaj Bastian
Monsen kaj la sorto kaj hazardo kaj la punĉo de sinjorino
Rundholmen; — ne estis citrono en ĝi, kaj jen mi staras kun la
“presitaĵo” en la mano —</p>

<p>LA ĈAMBELANO<br>
<span class="staging">(pli proksimen)</span> Kio? Ĉu; ĉu?</p>

<p>ASLAKSEN<br>
La gazetaro, sinjoro ĉambelano!</p>

<p>LA ĈAMBELANO<br>
La gazetaro! Jen ni tion havas! Ĉu ne estas tio, kion mi ĉiam
diris, ke la gazetaro havas eksterordinaran potencon en niaj tagoj?</p>

<p>ASLAKSEN<br>
Tamen, sinjoro ĉambelano —</p>

<p>LA ĈAMBELANO<br>
Neniun nekonvenan modestecon, sinjoro libropresisto Aslaksen. Ĝis
nun mi neniam legis vian gazeton; de nun mi legos ĝin. Bonvole, mi
petas dek ekzemplerojn.</p>

<p>ASLAKSEN<br>
Vi bonvole ricevu dudek, sinjoro ĉambelano!</p>

<p>LA ĈAMBELANO<br>
Nu jes, dankon; ke mi ricevu dudek. Kaj se vi cetere bezonas monon,
venu al mi; mi volas subteni la gazetaron; sed tion mi diras al vi
antaŭe, — mi ne volas skribi ion en ĝi.</p>

<p>RINGDAL<br>
Ho, sed kion mi aŭdas! Via filino fianĉiniĝinta!</p>

<p>LA ĈAMBELANO<br>
Jes, kion vi diras pri tio?</p>

<p>RINGDAL<br>
Benate, mi diras! Sed kiam tio okazis?</p>

<p>FJELDBO<br>
<span class="staging">(rapide)</span> Ho, tion mi poste —</p>

<p>LA ĈAMBELANO<br>
Vere okazis pasintan 17-an de Majo.</p>

<p>FJELDBO<br>
Kiel —?</p>

<p>LA ĈAMBELANO<br>
La saman tagon kiam eta fraŭlino Ragna —</p>

<p>TORA<br>
Patro, patro; ĉu vi sciis —?</p>

<p>LA ĈAMBELANO<br>
Jes, miaj karaj; mi estas sciinta la tutan tempon.</p>

<p>FJELDBO<br>
Ho, sinjoro ĉambelano —!</p>

<p>TORA<br>
Sed kiu dir —?</p>

<p>LA ĈAMBELANO<br>
Alian fojon vi knabinetoj parolu iom malpli laŭte, kiam mi sidas
dormetante en la fenestra balkono.</p>

<p>TORA<br>
Ho, Dio; ĉu vi sidis malantaŭ la kurtenoj?</p>

<p>FJELDBO<br>
Nun mi komprenas vian konduton —</p>

<p>LA ĈAMBELANO<br>
Jes, vi kiu povis iri ĉi tie kaj silenti.</p>

<p>FJELDBO<br>
Ĉu utilus se mi parolus antaŭ hodiaŭ?</p>

<p>LA ĈAMBELANO<br>
Vi pravas, Fjeldbo; la intertempaj okazaĵoj necesiĝis.</p>

<p>TORA<br>
<span class="staging">(mallaŭte al <b>Fjeldbo</b>)</span> Jes, silenti, tion vi povas. Ĉio tio pri
Stensgård; — kial mi ne ricevis informojn?</p>

<p>FJELDBO<br>
Kiam akcipitro ronde flugas super la kolombejo, oni gardas kaj
defendas sian kolombeton, — sed oni ne timigas.</p>

<p class="staging">(Ili interrompiĝas de <b>sinjorino Rundholmen</b>.)</p>

<p>DANIEL HEJRE<br>
<span class="staging">(al <b>la ĉambelano</b>)</span> Aŭdu; vi vere devas pardoni; sed ni prokrastu
niajn procedaferojn ĝis nedefinita tempo.</p>

<p>LA ĈAMBELANO<br>
Ĉu ni faru? Nu, jes, jes!</p>

<p>DANIEL HEJRE<br>
Mi diras al vi ke mi prenis sur min oficon kiel referanto de novaĵoj
en la gazeto de Aslaksen.</p>

<p>LA ĈAMBELANO<br>
Ĝojige.</p>

<p>DANIEL HEJRE<br>
Kaj vi mem komprenas, — la multaj kurantaj aferoj —</p>

<p>LA ĈAMBELANO<br>
Bone, bone, malnova amiko; mi povas atendi.</p>

<p>SINJORINO RUNDHOLMEN<br>
<span class="staging">(al <b>Tora</b>)</span> Jes, mi fakte ploris miajn sincerajn larmojn por tiu
malbona homo. Sed nun mi dankas Dion por Bastian. La aliulo, li estas
falsa, kiel ŝaumo sur akvo; kaj li ankaŭ estas malzorgema pri
tabako, fraŭlino; kaj li volas havi ĉion tiel delikata ĉiutage; li
estas vera manĝaĵĉevalo.</p>

<p>LA SERVISTINO<br>
<span class="staging">(de maldekstre)</span> La tablo estas pretigita.</p>

<p>LA ĈAMBELANO<br>
Nu, do certe vi ĉiuj danke akceptas. Sinjoro bienulo Lundestad, vi
sidu apud mi; kaj ankaŭ vi, sinjoro tipografo Aslaksen.</p>

<p>RINGDAL<br>
Jes, ĉi tie estos sufiĉa okazo por tostoj!</p>

<p>DANIEL HEJRE<br>
Jes; kaj eble ne estas senmodeste, se oldulo rezervas al si la toston
por la karaj neĉeestantoj.</p>

<p>LUNDESTAD<br>
Unu neĉeestanto revenos, sinjoro Hejre.</p>

<p>DANIEL HEJRE<br>
La advokato?</p>

<p>LUNDESTAD<br>
Jes; atentu, miaj sinjoroj! Post dek-dek kvin jaroj Stensgård sidos
en la konsilantaro de la popolo aŭ de la reĝo, eble en ambaŭ
samtempe.</p>

<p>FJELDBO<br>
Post dek-dek kvin jaroj? Jes, sed tiam li ne povos iri fronte por la
asocio de la junuloj.</p>

<p>DANIEL HEJRE<br>
Kial ne?</p>

<p>FJELDBO<br>
Ne, ĉar tiam li havos sufiĉe dubindan aĝon.</p>

<p>DANIEL HEJRE<br>
Sed tiam li povos marŝi fronte de la asocio de la dubinduloj! Jeno
estas ja ĝuste kion Lundestad opinias. Li diras kiel Napoleono:
la dubinduloj, li diras, estas la materialo el kiu oni faras
politikistojn; he-he!</p>

<p>FJELDBO<br>
Jes, sed kiel pri ĉio estas, — <em>nia</em> asocio staru kaj tra novaj kaj
dubindaj tagoj. Kaj daŭre ĝi estu la asocio de la <em>junuloj</em>. Kiam
Stensgård fondis sian asocion kaj leviĝis sur la ŝultrojn de la
popolo dum la ĝojego kaj ebrio de la tago de libereco, tiam li
diris: kun la asocio de la junuloj providenco estas en pakto! Rilate
nin mi pensas ke eĉ la teologo tie staranta kuraĝas valorigi tiun
vorton.</p>

<p>LA ĈAMBELANO<br>
Ankaŭ mi tiel pensas, miaj amikoj, ĉar efektive, — ni stumblis kaj
palpis en malsaĝeco; sed bonaj anĝeloj staris malantaŭe.</p>

<p>LUNDESTAD<br>
Ho, je Dio; la anĝeloj, ili tamen estis nur mezvaloraj.</p>

<p>ASLAKSEN<br>
Jes, tio ŝuldiĝas de la lokaj rilatoj, sinjoro Lundestad!</p>

<p class="aktfino">Kurteno</p>
</div>








<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK LA ASOCIO DE LA JUNULOJ: DRAMO EN KVIN AKTOJ ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
