<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>Hedda Gabler</title>
<style>body {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage {
    text-align: center;
    line-height: 2;
    margin-bottom: 4em
    }</style>

<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Hedda Gabler: Dramo en kvar aktoj">
<meta name="dc.language" content="eo">
<meta name="dcterms.source" content="https://www.gutenberg.org/files/19183/19183-h/19183-h.htm">
<meta name="dcterms.modified" content="2024-12-08T16:44:24.200206+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/19183">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Man-woman relationships -- Drama">
<meta name="dc.subject" content="Norwegian drama">
<meta name="dc.subject" content="Women -- Social conditions -- Drama">
<meta name="dc.subject" content="Identity (Psychology) -- Drama">
<meta name="dcterms.created" content="2006-09-05">
<meta name="generator" content="Ebookmaker 0.12.47 by Project Gutenberg">
<meta property="og:title" content="Hedda Gabler: Dramo en kvar aktoj">
<meta property="og:type" content="Text">
<meta property="og:url" content="https://www.gutenberg.org/cache/epub/19183/pg19183-images.html">
<meta property="og:image" content="https://www.gutenberg.org/cache/epub/19183/pg19183.cover.medium.jpg">
</head>
<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">Hedda Gabler: Dramo en kvar aktoj</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Hedda Gabler: Dramo en kvar aktoj</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: September 5, 2006 [eBook #19183]</p>

<p><strong>Language</strong>: Esperanto</p>

<p><strong>Credits</strong>: Produced by William Walter Patterson, Geraldine Wright and Andrew Sly</p>

</div><div id="pg-start-separator">
<span>*** START OF THE PROJECT GUTENBERG EBOOK HEDDA GABLER: DRAMO EN KVAR AKTOJ ***</span>
</div></section><pre></pre>

<div id="titlepage">
<h2>HENRIK IBSEN</h2>
<h1>HEDDA GABLER</h1>
<p>Dramo en kvar aktoj</p>
<p>(1890)</p>
<p>Tradukis<br>
Odd Tangerud</p>
<p>Eldonejo: Jec Scandinavia a/s<br>
Postboks 54. N - 3401 Lier<br>
Tlf. 32 85 50 01, Fax. 32 85 50 82<br>
ISBN 82-91707-61-8</p>
</div>
<p>ROLOJ:</p>
<ul>
<li>JØRGEN TESMAN, stipendiulo pri arthistorio</li>
<li>SINJORINO HEDDA TESMAN, lia edzino</li>
<li>FRAŬLINO JULIANE TESMAN, lia onklino</li>
<li>SINJORINO ELVSTED</li>
<li>ASESORO BRACK</li>
<li>EJLERT LØVBORG</li>
<li>BERTE, servistino en la domo de la geedzoj Tesman</li>
</ul>
<p>(Brack prononciĝas: <i>Brak</i><br>
Jochum prononciĝas: <i>Jokum</i><br>
ø prononciĝas: franca <i>eu</i> aŭ germana <i>oe</i>)</p>
<p>(La intrigo okazas en la vilao de <b>Tesman</b> en la okcidenta
parto de la urbo.)</p>

<div class="acte">
<h3 class="actehead">UNUA AKTO</h3>

<p class="staging">(Grandspaca, bele kaj elegante meblita salono kun dekoro en malhelaj
koloroj. Sur la fona muro estas larĝa pordaperturo kun
flankentiritaj kurtenoj. Tiu aperturo kondukas en pli malgrandan
ĉambron, meblitan en la sama stilo kia la salono. Sur la dekstra
muro de tiu ĉi estas duala pordo, kiu kondukas al la antaŭĉambro.
Sur la kontraŭa, maldekstra muro estas vitra pordo, ankaŭ tiu kun
flankentirita kurteno. Tra la fenestroj oni vidas parton de ekstera
verando kun tegmento kaj foliarboj kun aŭtunaj koloroj. Antaŭe sur
la planko staras ovala tablo kovrita de tuko kaj kun seĝoj
ĉirkaŭe. Antaŭe sur la dekstra muro estas larĝa, malhela
porcelana forno, altdorsa apogseĝo, skabelo kun kuseno kaj du
taburetoj. En la dekstra angulo estas angulsofo kaj malgranda ronda
tablo. Antaŭe, iom tirita de la muro, estas sofo. Interne apud la
vitra pordo estas piano. Ambaŭflanke de la fona pordo staras
etaĝeroj kun aĵoj el terakoto kaj majoliko. Ĉe la fona muro de la
malantaŭa ĉambro oni vidas sofon, tablon kaj kelkajn seĝojn. Super
tiu sofo pendas portreto de belaspekta, maljuna viro en uniformo de
generalo. Super la tablo pendas lampo kun neklara, laktokolora, vitra
kupolo. — Ĉirkaŭe en la salono estas multaj florbukedoj metitaj en
vazojn. Aliaj kuŝas sur la tabloj. Sur la plankoj de ambaŭ ĉambroj
kuŝas dikaj tapiŝoj. — Matena lumo. La suno brilas tra la vitra
pordo.)</p>

<p class="staging">(<b>Fraŭlino Juliane Tesman</b>, kun ĉapelo kaj sunombrelo, envenas de
la antaŭĉambro, akompanata de <b>Berte</b>, kiu portas bukedon,
ĉirkaŭvolvitan de papero. <b>Fraŭlino Tesman</b> estas bonaspekta kaj
bonanima sinjorino de proksimume 65 jaroj. Belete sed simple vestita
en griza promena vesto. <b>Berte</b> estas iom aĝa servistino kun
ordinara kampara aspekto.)</p>

<p>FRAŬLINO TESMAN<br>
<span class="staging">(haltas interne de la pordo, aŭskultas kaj diras mallaŭte)</span> Vere mi
kredas, ke ili ankoraŭ ne ellitiĝis.</p>

<p>BERTE<br>
<span class="staging">(same mallaŭte)</span> Estas ja kiel mi diris, fraŭlino. Pensu, — tiom
malfrue kiom la vaporŝipo alvenis en la nokto. Kaj jen poste! Dio
mia, — kiom la juna sinjorino volis elpaki, antaŭ ol sin retiri por
ripozi.</p>

<p>FRAŬLINO TESMAN<br>
Jes, ja, — lasu ilin nur bone ripozi. Sed freŝan matenan aeron ili
almenaŭ havu enen al si, kiam ili venos. <span class="staging">(ŝi iras al la vitra
pordo kaj tute malfermas ĝin)</span></p>

<p>BERTE<br>
<span class="staging">(apud la tablo, iom konfuzita kun la bukedo en la mano)</span> Honto al mi
se plu estas konvena loko. Mi opinias, ke mi metu ĝin ĉi tien,
fraŭlino. <span class="staging">(metas la bukedon antaŭe sur la pianon)</span></p>

<p>FRAŬLINO TESMAN<br>
Do nun vi havas novajn gemastrojn, mia kara Berte. Dio sciu, ke estis
por mi pli ol zorgoplene rezigni pri vi.</p>

<p>BERTE<br>
<span class="staging">(plorprete)</span> Tamen pri mi, fraŭlino! Kion mi diru? Mi, kiu dum tiom
da jaroj estis en la servo de la fraŭlinoj.</p>

<p>FRAŬLINO TESMAN<br>
Ni devas trankvile akcepti la staton. Vere estas nenio alia farebla.
Vidu, Jørgen <em>devas</em> havi vin en la domo ĉe si. Li devas. Vi ja
kutimiĝis mastrumi por li ek de kiam li estis knabeto.</p>

<p>BERTE<br>
Jes, sed tamen, fraŭlino, mi tiom zorge pensas pri ŝi, kiu kuŝas
hejme. Kompatinda ŝi, kiu mem estas tute senhelpa. Kaj jen kun la
nova servistino! Neniam en la mondo lernas ŝi kontentigi al la
bezonoj de tiu malsana homo.</p>

<p>FRAŬLINO TESMAN<br>
Nu, mi certe sukcesos instrui ŝin al tio. Kaj la plimulton mi
kompreneble prenos sur min mem. Pro mia malfeliĉa fratino vi ne
bezonas maltrankviliĝi, mia kara Berte.</p>

<p>BERTE<br>
Nu jes, sed estas ankaŭ alia afero, fraŭlino. Mi multe timas, ke mi
ne povos sufiĉe kontentigi al la juna sinjorino.</p>

<p>FRAŬLINO TESMAN<br>
Nu bona Dio, — en la unua tempo eble okazos io tia.</p>

<p>BERTE<br>
Ĉar aspekte ŝi estas tre pretendema.</p>

<p>FRAŬLINO TESMAN<br>
Kompreneble. Filino de generalo Gabler. Kaj pripensu al kio ŝi estis
kutimita dum la generalo vivis. Ĉu vi memoras, kiam ŝi kune kun sia
patro rajdis laŭ la vojo? En la longa, nigra draprobo? Kaj kun plumo
en la ĉapelo?</p>

<p>BERTE<br>
Jes, jes, — estu certa! — Sed vere mi ne tiam imagis, ke fariĝus
paro el ŝi kaj la kandidato.</p>

<p>FRAŬLINO TESMAN<br>
Ankaŭ mi ne. — Sed atentu — Berte, — dum mi memoras: De nun vi ne
titolu Jørgen kandidato. Vi devas diri “la doktoro”.</p>

<p>BERTE<br>
Jes, ankaŭ la juna sinjorino menciis tion — ĉinokte, — ĵus kiam
ili envenis la pordon. Ĉu vere <em>estas</em> tiel, fraŭlino?</p>

<p>FRAŬLINO TESMAN<br>
Jes, efektive estas tiel. Imagu, Berte, — ili faris lin doktoro
eksterlande. Nun dum la vojaĝo, komprenu. Pri tio mi aŭdis eĉ ne
vorteton, — antaŭ ol li mem rakontis tie malsupre sur la ŝipkajo.</p>

<p>BERTE<br>
Jes, ja, li certe kapablas fariĝi kio ajn. Tiom lerta kiom <em>li</em>
estas. Sed mi neniam kredis, ke li ankaŭ volis komenci kuraci
homojn.</p>

<p>FRAŬLINO TESMAN<br>
Ne, ne estas tia doktoro, kia li fariĝis. — <span class="staging">(kapskuas
signifoplene)</span> Tamen baldaŭ vi eble nomu lin io alia, kio estas
ankoraŭ pli grandioza.</p>

<p>BERTE<br>
Ĉu vere! Kio estos tio, fraŭlino?</p>

<p>FRAŬLINO TESMAN<br>
<span class="staging">(ridetas)</span> Hm, — nu, tion vi scius! <span class="staging">(emociita)</span> Aj, Dio mia, — se
karmemora Jochum povus rigardi el sia tombo, kaj vidi, kio fariĝis
el lia knabeto! <span class="staging">(ĉirkaŭrigardas)</span> Sed aŭskultu, Berte, — kial vi
<em>jenon</em> faris? — Forprenis la kovraĵojn de ĉiuj mebloj?</p>

<p>BERTE<br>
Sinjorino diris, ke mi tion faru. Ŝi ne ŝatas kovraĵojn sur la
seĝoj, ŝi diris.</p>

<p>FRAŬLINO TESMAN<br>
Ĉu ili do uzos ĉi tiun ĉambron — ĉiutage?</p>

<p>BERTE<br>
Jes, ŝajne. Almenaŭ laŭ Sinjorino. Ĉar li mem, — la doktoro, —
li nenion diris.</p>

<p class="staging">(<b>Jørgen Tesman</b> venas kantetante de la dekstra flanko de la
malantaŭa ĉambro, portante malplenan, malfermitan valizon. Li estas
mezstatura, juneca viro de 33 jaroj, iom diketa, kaj kun fidema,
ronda, kontenta vizaĝo, blondaj haroj kaj barbo. Li portas
okulvitrojn, kaj estas vestita en komforta, iom neglektema hejma
vestaĵo.)</p>

<p>FRAŬLINO TESMAN<br>
Bonan matenon, bonan matenon, Jørgen!</p>

<p>TESMAN<br>
<span class="staging">(ĉe la pordo)</span> Onklino Julle! Kara onklino Julle! <span class="staging">(proksimiĝas kaj
vigle agitas ŝian manon)</span> Vi, ĉi tie — tiom frue en la tago! Ĉu?</p>

<p>FRAŬLINO TESMAN<br>
Jes, kompreneble ke mi devis fari etan viziton al vi.</p>

<p>TESMAN<br>
Kaj tio eĉ se vi ne havis sufiĉan ripozon dum la nokto!</p>

<p>FRAŬLINO TESMAN<br>
Ho, neniel afektas min.</p>

<p>TESMAN<br>
Nu, cetere vi venis bone hejmen de la kajo? Ĉu?</p>

<p>FRAŬLINO TESMAN<br>
Jes, vere mi faris, — dank' al Dio. La asesoro ĝentile akompanis
min ĝis la pordo.</p>

<p>TESMAN<br>
Domaĝe ke ni ne povis kunpreni vin en la veturilo. Sed vi ja mem
vidis —. Hedda havis tiom da skatoloj, kiujn ni devis kunpreni.</p>

<p>FRAŬLINO TESMAN<br>
Jes, vere ege multe da skatoloj ŝi havis.</p>

<p>BERTE<br>
<span class="staging">(al Tesman)</span> Eble mi eniru por demandi Sinjorinon, ĉu estus io pri
kio mi povus ŝin helpi?</p>

<p>TESMAN<br>
Ne, dankon, Berte, — vi ne faru. Se ŝi ion deziras, ŝi sonorigos,
ŝi diris.</p>

<p>BERTE<br>
<span class="staging">(dekstren)</span> Nu tiel.</p>

<p>TESMAN<br>
Sed jen, — kunprenu tiun ĉi valizon.</p>

<p>BERTE<br>
<span class="staging">(prenas ĝin)</span> Mi metos ĝin en la subtegmentejon.</p>

<p class="staging">(Ŝi eliras tra la pordo de la antaŭĉambro.)</p>

<p>TESMAN<br>
Imagu, onklino, — tiun valizon mi havis tute plenŝtopita de nuraj
kopioj. Estas nekredeble kiom mi sukcesis kolekti en la arkivoj.
Malnovaj, strangaj dokumentoj pri kiuj neniu ion sciis —</p>

<p>FRAŬLINO TESMAN<br>
Jes certe, vi ne malŝparis vian tempon dum la nuptovojaĝo, vi,
Jørgen.</p>

<p>TESMAN<br>
Ne, tion mi ja povas diri. Sed demetu vian ĉapelon. Jen! permesu al
mi malnodi la banton. Ĉu?</p>

<p>FRAŬLINO TESMAN<br>
<span class="staging">(dum li tion faras)</span> Ho Dio mia, — tio ĉi estas ja kvazaŭ vi
ankoraŭ estus hejme ĉe ni.</p>

<p>TESMAN<br>
<span class="staging">(turnas la ĉapelon en sia mano)</span> Jen, — kian belan, grandiozan
ĉapelon vi havigis al vi!</p>

<p>FRAŬLINO TESMAN<br>
Mi aĉetis ĝin pro Hedda.</p>

<p>TESMAN<br>
Pro Hedda? Ĉu?</p>

<p>FRAŬLINO TESMAN<br>
Jes, por ke Hedda ne hontu pri mi, kiam ni kune promenos surstrate.</p>

<p>TESMAN<br>
<span class="staging">(karese frapetas ŝian vangon)</span> Vi ja pensas pri ĉio, vi, onklino
Julle! <span class="staging">(metas la ĉapelon sur seĝon ĉe la tablo)</span> Kaj nun, — jen,
— ni eksidu ĉi tie en la sofo. Kaj iom babilu ĝis Hedda venos.</p>

<p class="staging">(Ili sidigas sin; ŝi metas sian sunombrelon en la angulon de la
sofo.)</p>

<p>FRAŬLINO TESMAN<br>
<span class="staging">(prenas ambaŭ liajn manojn kaj rigardas lin)</span> Kiom benate bone estas
denove havi vin vigle vivanta antaŭ miaj okuloj, Jørgen! Ho vi, filo
de nia karmemora Jochum!</p>

<p>TESMAN<br>
Kaj kiom por mi! Ree rigardi vin, onklino Julle! Vin, kiu estis por
mi kaj patro kaj patrino.</p>

<p>FRAŬLINO TESMAN<br>
Jes, mi certe scias, ke vi daŭre amos viajn maljunajn onklinojn.</p>

<p>TESMAN<br>
Sed estas do neniu plibonigo por onklino Rina. Ĉu?</p>

<p>FRAŬLINO TESMAN<br>
Ho ne, kara, — estas ja neniu plibonigo atendebla por ŝi,
povrulino. Ŝi kuŝas tiel, kiel ŝi kuŝis dum tiuj multaj jaroj.
Sed Dio permesu al mi havi ŝin ankoraŭ iom da tempo! Ĉar alie mi
ne scias por kio vivi, Jørgen. Eĉ pli nun, komprenu, kiam mi ne plu
havas vin por kiu mastrumi.</p>

<p>TESMAN<br>
<span class="staging">(frapetas ŝian dorson)</span> Nu, nu, nu, —!</p>

<p>FRAŬLINO TESMAN<br>
<span class="staging">(abrupte ŝanĝas temon)</span> Kaj jen eĉ imagi ke vi estas edziĝinta
viro, Jørgen! — Kaj ke estas vi, kiu kaptis Hedda Gabler! La
ĉarmegan Hedda Gabler. Jen imagu! Ŝi, kiu havis tiom da
amindumantoj ĉirkaŭ si!</p>

<p>TESMAN<br>
<span class="staging">(kantetas kaj ridetas kontente)</span> Jes, mi vere kredas ke mi havas
sufiĉe da bonaj amikoj promenantaj en la urbo, kiuj min envias. Ĉu
ne?</p>

<p>FRAŬLINO TESMAN<br>
Kaj ke vi ankaŭ povis fari tian longan nuptovojaĝon! Pli ol kvin,
— preskaŭ ses monatojn —</p>

<p>TESMAN<br>
Nu, — por mi estis ja ia studvojaĝo samtempe. Kiom da arkivoj kiom
mi devis ekzameni! Kaj kiom da libroj kiom mi devis tralegi, kara!</p>

<p>FRAŬLINO TESMAN<br>
Nu jes, tiel do estas. <span class="staging">(pli intime kaj iom mallaŭte)</span> Sed aŭskultu
nun, Jørgen, — ĉu vi ne havas ion — ion kroman rakontindan?</p>

<p>TESMAN<br>
De la vojaĝo?</p>

<p>FRAŬLINO TESMAN<br>
J-e-e-s.</p>

<p>TESMAN<br>
Ne, mi ne scias pri io alia ol tio, kion mi rakontis al vi en la
leteroj. Ke mi ricevis la doktoran rangon tie sude — tion mi ja
rakontis al vi hieraŭ.</p>

<p>FRAŬLINO TESMAN<br>
Jes, tiaj aferoj, jes. Sed mi pensas, — ĉu vi ne havas iujn, —
iujn tiajn — esperojn —?</p>

<p>TESMAN<br>
Esperojn?</p>

<p>FRAŬLINO TESMAN<br>
Dio mia, Jørgen, — mi ja estas via maljuna onklino!</p>

<p>TESMAN<br>
Jes certe mi havas esperojn, ho jes.</p>

<p>FRAŬLINO TESMAN<br>
Nu?</p>

<p>TESMAN<br>
Mi havas ja la plej bonajn esperojn fariĝi profesoro post nelonge.</p>

<p>FRAŬLINO TESMAN<br>
Jes, profesoro, jes —</p>

<p>TESMAN<br>
Aŭ, — mi povas rekte diri, ke mi certe scias, ke mi fariĝos. Sed
kara, bona onklino Julle, — tion vi ja mem bone scias!</p>

<p>FRAŬLINO TESMAN<br>
<span class="staging">(ridetante)</span> Jes, certe mi scias. Vi pravas. <span class="staging">(ŝanĝas temon)</span> —
Sed ni parolis pri la vojaĝo. — Ĝi certe postulis multe da mono,
Jørgen?</p>

<p>TESMAN<br>
Nu, bona Dio, — la granda stipendio helpis ja longe.</p>

<p>FRAŬLINO TESMAN<br>
Sed mi vere ne komprenas, ke ĝi estis sufiĉa por du.</p>

<p>TESMAN<br>
Ne, ne. Tio ne estas facile komprenebla. Ĉu?</p>

<p>FRAŬLINO TESMAN<br>
Kaj aldone <em>tio</em>, ke estas sinjorino, kun kiu oni vojaĝas. Ĉar tio
estas ekstreme pli multekosta, laŭdire.</p>

<p>TESMAN<br>
Jes, kompreneble, — iom pli multekosta tio ja estas. Sed Hedda
<em>devis</em> havi tiun vojaĝon, onklino! Ŝi vere <em>devis</em>. Io alia ne
konvenus.</p>

<p>FRAŬLINO TESMAN<br>
Ne, ne, ja ne konvenus. Ĉar nuptovojaĝo estas ja kutimo nuntempe.
— Sed diru nun, — ĉu vi jam sufiĉe trarigardis la apartamenton?</p>

<p>TESMAN<br>
Ho jes, kredu. Mi jam estis surpiede de post heliĝo.</p>

<p>FRAŬLINO TESMAN<br>
Kaj kiel ĉio al vi plaĉas?</p>

<p>TESMAN<br>
Bonege! Tute bonege! Estas nur tio kion mi ne komprenas, por kio ni
uzu la du malplenajn ĉambrojn, kiuj situas inter jena malantaŭa
ĉambro kaj la dormoĉambro de Hedda?</p>

<p>FRAŬLINO TESMAN<br>
<span class="staging">(ridetas)</span> Ho, mia kara Jørgen, tiujn vi certe bezonos — post iom da
tempo.</p>

<p>TESMAN<br>
Jes, certe vi pravas, onklino Julle! Ĉar kiam mia libraro kreskos,
tiam —. Ĉu?</p>

<p>FRAŬLINO TESMAN<br>
Ĝuste, mia kara knabo. Ĝuste pri via libraro mi pensis.</p>

<p>TESMAN<br>
Plej kontenta mi ja estas pro Hedda. Antaŭ nia fianĉiĝo, ŝi ja
ofte diris, ke ŝi nenie ŝatus loĝi krom en la vilao de ministrino
Falk.</p>

<p>FRAŬLINO TESMAN<br>
Jen imagu, — ke okazis, ke ĝi estis por vendo. Ĵus post via
foriro.</p>

<p>TESMAN<br>
Jes, onklino Julle, bonŝanco akompanis nin. Ĉu?</p>

<p>FRAŬLINO TESMAN<br>
Sed multekoste, mia kara Jørgen! Multekoste estos por vi, — ĉio
ĉi.</p>

<p>TESMAN<br>
<span class="staging">(rigardas ŝin iom timeme)</span> Jes, eble fariĝos, onklino?</p>

<p>FRAŬLINO TESMAN<br>
Ho, granda Dio!</p>

<p>TESMAN<br>
Kiom, vi opinias? Proksimume? Ĉu?</p>

<p>FRAŬLINO TESMAN<br>
Ne, tio neeblas por mi scii antaŭ ol ni estos ricevintaj ĉiujn
fakturojn.</p>

<p>TESMAN<br>
Nu, feliĉe ke asesoro Brack akiris avantaĝajn kondiĉojn por mi.
Tion li mem skribis en letero al Hedda.</p>

<p>FRAŬLINO TESMAN<br>
Jes ja, pri tio neniam timu, mia knabo. — Krome por mebloj kaj
tapiŝoj mi garantiis.</p>

<p>TESMAN<br>
Garantiis? Vi? Kara onklino Julle, — kian garantion povis <em>vi</em> doni?</p>

<p>FRAŬLINO TESMAN<br>
Mi asignis miajn rentojn.</p>

<p>TESMAN<br>
<span class="staging">(eksaltas)</span> Kion! Viajn — kaj la rentojn de onklino Rina!</p>

<p>FRAŬLINO TESMAN<br>
Jes, mi ne trovis alian eblecon, kara.</p>

<p>TESMAN<br>
<span class="staging">(starigas sin antaŭ ŝin)</span> Sed ĉu vi tute freneziĝis, onklino!
Tiuj rentoj, — estas ja la sola vivtenado por vi kaj onklino Rina.</p>

<p>FRAŬLINO TESMAN<br>
Nu, nu, — ne ekscitiĝu pro tio. Estas ja nur afero de formo,
komprenu. Tion ankaŭ diris asesoro Brack. Ĉar estas li, kiu tiom
bonvoleme ordigis ĉion por mi. Nur afero de formo, li diris.</p>

<p>TESMAN<br>
Jes, eble bone. Sed tamen —</p>

<p>FRAŬLINO TESMAN<br>
Ĉar nun vi ja ricevos vian propran salajron por pagi. Kaj, Dio mia,
eĉ se ni devus iom elspezi —? Iom aldoni komence —? Estus ja nur
ia feliĉo por ni.</p>

<p>TESMAN<br>
Ho, onklino, — neniam vi laciĝas oferi vin por mi!</p>

<p>FRAŬLINO TESMAN<br>
<span class="staging">(ekstaras kaj metas siajn manojn sur liajn ŝultrojn)</span> Ĉu mi do
havas iun alian ĝojon en tiu ĉi mondo, krom ebenigi la vojon por
vi, mia kara knabo? Vi, kiu havis nek patron nek patrinon al kiuj vin
teni. Kaj nun ni staras ĉe la celo, kara! Aspektis malespere
kelkfoje. Sed, bona Dio, nun vi superas, Jørgen!</p>

<p>TESMAN<br>
Jes, estas strange kiel ĉio aranĝis sin avantaĝe.</p>

<p>FRAŬLINO TESMAN<br>
Jes, — kaj tiuj, kiuj kontraŭstaris vin — kaj volis bari al vi la
vojon, — ili devas nun resti sube. Ili falis, tiuj, Jørgen! Tiu kiu
estis por vi la plej danĝera, — li falis plej fatale, li. — Kaj
nun li kuŝas tiel, kiel li por si sternis, — povra, miskonduta
homo.</p>

<p>TESMAN<br>
Ĉu vi ion aŭdis pri Ejlert? Nome post kiam mi forvojaĝis?</p>

<p>FRAŬLINO TESMAN<br>
Nenion krom tio ke li eldonus novan libron.</p>

<p>TESMAN<br>
Kion? Ejlert Løvborg? Ĵus nun? Ĉu?</p>

<p>FRAŬLINO TESMAN<br>
Jes, tion oni diras. Dio scias ĉu ĝi ion valoras, ĉu? Ne, sed kiam
la <em>via</em> nova libro aperos, — tio estos ja io alia, Jørgen! Pri kio
ĝi temos?</p>

<p>TESMAN<br>
Ĝi temos pri la hejma industrio en Brabant en la Mezepoko.</p>

<p>FRAŬLINO TESMAN<br>
Jen, imagu, — ke vi povas skribi ankaŭ pri tia temo!</p>

<p>TESMAN<br>
Cetere eble daŭros ankoraŭ longe pri tiu libro. Mi havas ja tiujn
kompleksajn kolektojn, kiujn mi devas unue ordigi, komprenu.</p>

<p>FRAŬLINO TESMAN<br>
Jes, ordigi kaj kolekti, — tion vi vere scipovas. Ne vane vi estas
la filo de karmemora Jochum.</p>

<p>TESMAN<br>
Mi tre antaŭĝojas komenci pri tio. Precipe nun, kiam mi ekhavis
mian propran domon kaj hejmon kie labori.</p>

<p>FRAŬLINO TESMAN<br>
Kaj antaŭ ĉio nun, kiam vi gajnis ŝin, kiun via koro sopiris, kara
Jørgen.</p>

<p>TESMAN<br>
<span class="staging">(ĉirkaŭbrakas ŝin)</span> Ho jes, jes, onklino Julle! Hedda, — ŝi
estas ja la plej ŝatinda el ĉio! <span class="staging">(rigardas al la pordo)</span> Jen mi
kredas, ke ŝi venas. Ĉu?</p>

<p class="staging">(<b>Hedda</b> venas de maldekstre tra la malantaŭa ĉambro. Ŝi estas
sinjorino de proksimume 29 jaroj. Vizaĝo kaj staturo aspektas noble.
La koloro de la haŭto iom pala. La okuloj estas ŝtalgrizaj kaj
esprimas malvarman, serenan trankvilon. La hararo estas bele bruneta,
sed ne tre densa. Ŝi estas vestita en eleganta, libere pendanta
antaŭtagmeza kostumo.)</p>

<p>FRAŬLINO TESMAN<br>
<span class="staging">(iras al Hedda renkonte)</span> Bonan matenon, kara Hedda! Kore al vi bonan
matenon!</p>

<p>HEDDA<br>
<span class="staging">(donas al ŝi la manon)</span> Bonan matenon, kara fraŭlino Tesman!
Vizitante tiom frue? Estas ja tre afable.</p>

<p>FRAŬLINO TESMAN<br>
<span class="staging">(aspektas iom ĝenata)</span> Nu, — ĉu la juna sinjorino bone dormis en
sia nova hejmo?</p>

<p>HEDDA<br>
Nu ja, dankon! Elteneble.</p>

<p>TESMAN<br>
<span class="staging">(ridas)</span> Elteneble! Jen, jen, vi trovas esprimon, Hedda! Vi vere
dormis profunde kiel ŝtono, kiam mi ellitiĝis.</p>

<p>HEDDA<br>
Feliĉe. Krome oni devas ja sin kutimigi al ĉio nova, fraŭlino
Tesman. Iom post iom. <span class="staging">(rigardas maldekstren)</span> Hu, — jen la
ĉambristino lasis la pordon de la altano malferma. Enondas
kvazaŭ maro da suno.</p>

<p>FRAŬLINO TESMAN<br>
<span class="staging">(iras al la pordo)</span> Nu, do ni ĝin fermu.</p>

<p>HEDDA<br>
Ne, ne, tion ne! Kara Tesman, kuntiru la kurtenojn. Tio donas pli
malakran lumon.</p>

<p>TESMAN<br>
<span class="staging">(ĉe la pordo)</span> Nu jes, — nu jes. Jen, Hedda, — nun vi havas ombron
kaj ankaŭ freŝan aeron.</p>

<p>HEDDA<br>
Jes, freŝa aero estas ĉi tie vere bezonata. Ĉiuj tiuj benitaj
floroj —. Sed, kara, — bonvolu preni sidlokon, fraŭlino Tesman!</p>

<p>FRAŬLINO TESMAN<br>
Ne, dankon. Nun mi ja scias, ke ĉio statas bone, — dank' al Dio!
Kaj nun mi devas trovi mian vojon hejmen. Al ŝi, kiu kuŝas kaj
sopire atendas, la kompatinda.</p>

<p>TESMAN<br>
Do vi kore salutu ŝin multfoje de mi. Kaj diru al ŝi, ke mi faros
viziton al ŝi iom poste hodiaŭ.</p>

<p>FRAŬLINO TESMAN<br>
Jes, ja, tion mi faros. Sed jen atentu, Jørgen — <span class="staging">(serĉas en la
poŝo de sia robo)</span> Tion mi preskaŭ forgesis. Jen io kion mi
kunportis por vi.</p>

<p>TESMAN<br>
Kio estas do tio, onklino? Ĉu?</p>

<p>FRAŬLINO TESMAN<br>
<span class="staging">(eltiras platan paketon en gazetpapero kaj donas ĝin al li)</span> Jen,
mia kara knabo.</p>

<p>TESMAN<br>
<span class="staging">(elpakas)</span> Ho, bona Dio, — ĉu vi vere gardis ilin por mi, onklino
Julle! Hedda! Estas vere kortuŝe, kara! Ĉu?</p>

<p>HEDDA<br>
<span class="staging">(ĉe la etaĝeroj dekstre)</span> Jes, kara, kio do estas?</p>

<p>TESMAN<br>
Miaj malnovaj matenŝuoj! La pantofloj, vidu!</p>

<p>HEDDA<br>
Nu do. Mi memoras, ke vi ofte parolis pri ili dum la vojaĝo.</p>

<p>TESMAN<br>
Jes, mi vere sentis la mankon de ili. <span class="staging">(proksimiĝas al ŝi)</span> Jen,
rigardu ilin, Hedda!</p>

<p>HEDDA<br>
<span class="staging">(iras al la forno)</span> Ne, dankon, ili vere ne interesas min.</p>

<p>TESMAN<br>
<span class="staging">(postsekvas ŝin)</span> Imagu — tiujn onklino Rina brodis por mi kuŝante
en sia lito. Eĉ malsana kia ŝi estis. Ho, vi ne povas imagi, kiom
da memoroj ili revokas.</p>

<p>HEDDA<br>
<span class="staging">(ĉe la tablo)</span> Efektive ne por mi.</p>

<p>FRAŬLINO TESMAN<br>
Pri tio Hedda ja pravas, Jørgen.</p>

<p>TESMAN<br>
Jes, sed mi opinias, ke nun, kiam ŝi apartenas al la familio —</p>

<p>HEDDA<br>
<span class="staging">(interrompante)</span> Kun tiu ĉambristino ni certe neniam interakordos,
Tesman.</p>

<p>FRAŬLINO TESMAN<br>
Ne interakordos kun Berte?</p>

<p>TESMAN<br>
Kara, — kial vi <em>tiel</em> ekpensas? Ĉu?</p>

<p>HEDDA<br>
<span class="staging">(montras)</span> Jen rigardu! Tie ŝi postlasis sian malnovan ĉapelon sur
la seĝo.</p>

<p>TESMAN<br>
<span class="staging">(konsternita, perdas la pantoflojn sur la plankon)</span> Tamen Hedda do
—!</p>

<p>HEDDA<br>
Imagu, — se iu venus kaj tiaĵon vidus.</p>

<p>TESMAN<br>
Tamen, Hedda, estas ja la ĉapelo de onklino Julle!</p>

<p>HEDDA<br>
Ĉu?</p>

<p>FRAŬLINO TESMAN<br>
<span class="staging">(prenas la ĉapelon)</span> Jes vere, ĝi estas mia. Kaj cetere ĝi ne
estas malnova, kara sinjorineto Hedda.</p>

<p>HEDDA<br>
Mi vere ne proksime rigardis ĝin, fraŭlino Tesman.</p>

<p>FRAŬLINO TESMAN<br>
<span class="staging">(ligas la ĉapelon sur sin)</span> Kredu min, vere la unuan fojon mi nun
portas ĝin. Jes, Dio scias ke tiel estas.</p>

<p>TESMAN<br>
Kaj grandioza ĝi estas. Vere grandioza!</p>

<p>FRAŬLINO TESMAN<br>
Nu, ne bombastu, mia kara Jørgen. <span class="staging">(ĉirkaŭrigardas)</span> La sunombrelon
—? Nu, jen. <span class="staging">(prenas ĝin)</span> Ĉar ankaŭ tiu estas mia. <span class="staging">(grumbletas)</span>
Ne tiu de Berte.</p>

<p>TESMAN<br>
Novan ĉapelon kaj novan sunombrelon! Jen, Imagu, Hedda!</p>

<p>HEDDA<br>
Belaj, eĉ belegaj ili estas.</p>

<p>TESMAN<br>
Jes, ĉu ne? Ĉu? Sed onklino, pririgardu nun vere Hedda antaŭ ol vi
foriros! Vidu kiom belega ŝi estas!</p>

<p>FRAŬLINO TESMAN<br>
Ho, kara, <em>tio</em> estas ja nenio nova. Hedda estis ja ĉarmega ĉiujn
siajn tagojn. <span class="staging">(ŝi kapsalutas kaj foriras dekstren)</span></p>

<p>TESMAN<br>
<span class="staging">(sekvas ŝin)</span> Jes, sed ĉu vi rimarkis ke ŝi fariĝis iomete
korpulenta kaj floranta? Kiom ŝi ete dikiĝis dum la vojaĝo?</p>

<p>HEDDA<br>
<span class="staging">(transpaŝas la plankon)</span> Ho, lasu nun tion —!</p>

<p>FRAŬLINO TESMAN<br>
<span class="staging">(haltas kaj sin turnas)</span> Dikiĝis?</p>

<p>TESMAN<br>
Jes, onklino Julle, vi ne povas tion bone vidi nun, kiam ŝi portas
tiun robon. Sed <em>mi</em>, kiu havas okazon —</p>

<p>HEDDA<br>
<span class="staging">(ĉe la vitra pordo, senpacience)</span> Ho, vi ne havas okazon al io ajn!</p>

<p>TESMAN<br>
Certe estas la montara aero tie sude en Tirolo —</p>

<p>HEDDA<br>
<span class="staging">(abrupte, interrompante)</span> Mi estas nun ĝuste tia, kia mi estis je la
forvojaĝo.</p>

<p>TESMAN<br>
Jes, tion vi pretendas, vi. Sed honto al mi se vi estas. Ĉu ne
ankaŭ al vi tiel aspektas, onklino?</p>

<p>FRAŬLINO TESMAN<br>
<span class="staging">(kunplektas la manojn kaj rigardas ŝin)</span> Rava, — rava, — rava
estas Hedda. <span class="staging">(iras al ŝi, per ambaŭ manoj klinigas ŝian kapon,
kaj kisas ŝian hararon)</span> Dio benu kaj gardu Hedda Tesman. Pro
Jørgen.</p>

<p>HEDDA<br>
<span class="staging">(sin zorgeme deŝirante)</span> Ho —! Lasu min nun.</p>

<p>FRAŬLINO TESMAN<br>
<span class="staging">(en kvieta kortuŝo)</span> Ĉiun opan tagon mi enrigardos ĉe vi du.</p>

<p>TESMAN<br>
Jes, tion faru, onklino. Ĉu?</p>

<p>FRAŬLINO TESMAN<br>
Adiaŭ, adiaŭ!</p>

<p class="staging">(Ŝi eliras tra la pordo de la antaŭĉambro. <b>Tesman</b> akompanas ŝin
elen. La pordo restas malferma. Oni aŭdas <b>Tesman</b> ripeti siajn
salutojn al onklino <b>Rina</b>, kaj danki pro la matenŝuoj)</p>

<p class="staging">(Samtempe <b>Hedda</b> iras tien kaj reen sur la planko, suprenlevas la
brakojn, pugnigas la manojn kvazaŭ en kolero. Ŝi tiras la kurtenojn
for de la vitra pordo, restas tie staranta, kaj elrigardas.)</p>

<p class="staging">(Iom poste <b>Tesman</b> ree envenas kaj fermas la pordon post si.)</p>

<p>TESMAN<br>
<span class="staging">(prenas la pantoflojn de la planko)</span> Al kio estas vi rigardanta,
Hedda?</p>

<p>HEDDA<br>
<span class="staging">(denove trankvila kaj sinrega)</span> Mi simple staras rigardante la
foliaron. Ĝi estas tre flava. Kaj kiom velka!</p>

<p>TESMAN<br>
<span class="staging">(enpakas la ŝuojn kaj metas ilin sur la tablon)</span> Jam estas ja
Septembro.</p>

<p>HEDDA<br>
<span class="staging">(denove maltrankvila)</span> Jes, pensu, — jam estas — estas Septembro.</p>

<p>TESMAN<br>
Ĉu vi ne trovas, ke onklino Julle aspektis tre strange? Preskaŭ
solene? Ĉu vi povas kompreni ŝian konduton? Ĉu?</p>

<p>HEDDA<br>
Mi apenaŭ konas ŝin. Ĉu ŝi ne ofte estas tia?</p>

<p>TESMAN<br>
Ne, ne kia hodiaŭ.</p>

<p>HEDDA<br>
<span class="staging">(iras for de la vitra pordo)</span> Ĉu vi kredas, ke ŝi sentas sin
afliktita pro tio pri la ĉapelo?</p>

<p>TESMAN<br>
Eh, ne multe. Eble iom en la momento —</p>

<p>HEDDA<br>
Sed kia maniero estas do tio, deĵeti la ĉapelon ĉi tie en la
salono. Tio ne estas kutimo.</p>

<p>TESMAN<br>
Nu, vi povas esti certa, ke onklino Julle tion neniam plu faros.</p>

<p>HEDDA<br>
Cetere mi certe trankviligos ŝin.</p>

<p>TESMAN<br>
Jes, kara, kara Hedda, se vi tion volus!</p>

<p>HEDDA<br>
Kiam vi iros al ili poste hodiaŭ, vi povos ja inviti ŝin ĉe ni por
la vespero.</p>

<p>TESMAN<br>
Jes, tion mi efektive faros. Kaj estas ankaŭ alia afero, per kiu vi
povus ege ĝojigi ŝin.</p>

<p>HEDDA<br>
Nu?</p>

<p>TESMAN<br>
Se vi nur povus decidigi vin familiane alparoli ŝin. Pro mi, Hedda?
Ĉu?</p>

<p>HEDDA<br>
Ne, ne, Tesman — je Dio, ne petu min pri tio. Mi tion al vi diris
iam antaŭe. Mi provos nomi ŝin onklino. Kaj tio sufiĉu.</p>

<p>TESMAN<br>
Nu do tiel. Sed mi opinias, ke nun, kiam vi apartenas al la familio,
nun —</p>

<p>HEDDA<br>
Hm, — mi ne ĝuste scias ĉu —</p>

<p class="staging">(Ŝi iras trans la plankon al la porda aperturo.)</p>

<p>TESMAN<br>
<span class="staging">(iom poste)</span> Ĉu io estas al vi, Hedda? Ĉu?</p>

<p>HEDDA<br>
Mi ja rigardas mian malnovan pianon. Ĝi ne bone harmonias kun la
aliaj mebloj.</p>

<p>TESMAN<br>
La unuan fojon kiam mi ricevos salajron, mi aranĝu por ĝin ŝanĝi.</p>

<p>HEDDA<br>
Ne, ne, — ne ŝanĝi. Mi ne volas malhavi ĝin. Prefere ni metu ĝin
tien en la malantaŭan ĉambron. Kaj anstataŭe ni povos havi alian
ĉi tie. Laŭokaze, mi opinias.</p>

<p>TESMAN<br>
<span class="staging">(iom embarasita)</span> Jes, — tion ni ja povos fari.</p>

<p>HEDDA<br>
<span class="staging">(prenas la bukedon de sur la piano)</span> Tiuj floroj ne estis ĉi tie
ĉinokte, kiam ni venis.</p>

<p>TESMAN<br>
Eble onklino Julle kunportis ilin por vi.</p>

<p>HEDDA<br>
<span class="staging">(rigardas en la bukedon)</span> Vizitkarton. <span class="staging">(elprenas ĝin kaj legas)</span>
“Revenos iom poste”. Ĉu vi povas diveni de kiu?</p>

<p>TESMAN<br>
Ne. De kiu do? Ĉu?</p>

<p>HEDDA<br>
Estas subskribite “Sinjorino notario Elvsted”.</p>

<p>TESMAN<br>
Ĉu vere? Sinjorino Elvsted! Fraŭlino Rysing, kiel ŝi nomiĝis
antaŭe.</p>

<p>HEDDA<br>
Jes, ĝuste. Tiu kun la iritanta hararo, per kiu ŝi parade
sensaciis. Via antaŭa flamo, laŭdire.</p>

<p>TESMAN<br>
<span class="staging">(ridas)</span> Nu, ne daŭris longe. Kaj estis ja antaŭ ol mi konatiĝis
kun vi, Hedda. Sed imagu, — ke ŝi estas en la urbo.</p>

<p>HEDDA<br>
Strange ke ŝi vizitas nin. Mi konas ŝin ja nur de la instituto.</p>

<p>TESMAN<br>
Jes, mi vere ne vidis ŝin de post — Dio scias, kiom da tempo.
Strange ke ŝi eltenas tie norde en tia izolejo. Ĉu?</p>

<p>HEDDA<br>
<span class="staging">(iom pripensas kaj subite diras)</span> Aŭdu, Tesman, — ĉu ne estas tie
norde, ke li loĝas, — tiu, — Ejlert Løvborg?</p>

<p>TESMAN<br>
Jes, estas ĝuste norde en tiu regiono.</p>

<p class="staging">(<b>Berte</b> venas ĉe la pordo de la antaŭĉambro)</p>

<p>BERTE<br>
Sinjorino, nun ŝi revenis, tiu sinjorino, kiu antaŭ iom da tempo
enrigardis kaj donis florojn. <span class="staging">(montras)</span> Tiujn, kiujn Sinjorino
tenas.</p>

<p>HEDDA<br>
Aha, ŝi venis? Jes, envenigu ŝin.</p>

<p class="staging">(<b>Berte</b> malfermas la pordon por <b>sinjorino Elvsted</b>, kaj mem eliras.
— <b>Sinjorino Elvsted</b> estas stature svelta kun belaj, molaj
vizaĝtrajtoj. Helbluaj okuloj, grandaj, rondaj kaj iom elstarantaj,
kun timema, demanda esprimo. La hararo estas frapante hela, preskaŭ
blankeflava, kaj neordinare riĉa kaj ondanta. Ŝi estas nur paron da
jaroj pli juna ol <b>Hedda</b>. La vestaĵo estas malhela vizitkostumo,
eleganta, sed ne tute laŭ la plej nova modo.)</p>

<p>HEDDA<br>
<span class="staging">(proksimiĝas amike)</span> Bonan tagon, kara sinjorino Elvsted. Ŝatinde
foje revidi vin.</p>

<p>ELVSTED<br>
<span class="staging">(nervoza, provas regi sin)</span> Jes, estas longa tempo post kiam ni laste
renkontiĝis.</p>

<p>TESMAN<br>
<span class="staging">(donas al ŝi la manon)</span> Kaj same ni du. Ĉu?</p>

<p>HEDDA<br>
Dankon pro viaj ravaj floroj —</p>

<p>ELVSTED<br>
Ho, mi petas —. Mi volis viziti vin jam hieraŭ posttagmeze. Sed mi
sciiĝis, ke vi estas for, vojaĝante —</p>

<p>TESMAN<br>
Vi ĵus venis urben? Ĉu?</p>

<p>ELVSTED<br>
Mi venis ĉi tien hieraŭ tagmeze. Ho, mi vere malesperis, kiam mi
aŭdis, ke vi ne estas hejme.</p>

<p>HEDDA<br>
Malesperis! Kial do?</p>

<p>TESMAN<br>
Sed bona, kara sinjorino Rysing — sinjorino Elvsted mi volus diri —</p>

<p>HEDDA<br>
Espereble ne estas malbono okazonta?</p>

<p>ELVSTED<br>
Vere estas. Kaj mi konas eĉ ne unu homon ĉi tie, al kiu mi povus
min turni.</p>

<p>HEDDA<br>
<span class="staging">(metas la florbukedon sur la tablon)</span> Venu, — kaj ni eksidu ĉi tien
sur la sofon —</p>

<p>ELVSTED<br>
Ho, mi havas eĉ ne momentan kvieton sidi!</p>

<p>HEDDA<br>
Certe vi havas. Nu, venu.</p>

<p class="staging">(Ŝi tiras <b>sinjorinon Elvsted</b> malsupren sur la sofon, kaj eksidas
apud ŝi.)</p>

<p>TESMAN<br>
Nu? Kaj kio, Sinjorino —?</p>

<p>HEDDA<br>
Ĉu io eksterordinara okazis tie norde ĉe vi?</p>

<p>ELVSTED<br>
Jes, — okazis kaj ne okazis. Ho, — mi ege dezirus, ke vi ne min
miskomprenu —</p>

<p>HEDDA<br>
Sekve vi vere plej saĝe faros malkaŝe rakonti, sinjorino Elvsted.</p>

<p>TESMAN<br>
Ĉar estas ja pro tio, ke vi venas. Ĉu?</p>

<p>ELVSTED<br>
Jes, ja, estas ja pro tio. Kaj jenon mi devas diri al vi, sinjorino,
— se vi tion ne jam scias, — ke ankaŭ Ejlert Løvborg estas en la
urbo.</p>

<p>HEDDA<br>
Løvborg estas —!</p>

<p>TESMAN<br>
Ĉu vere! Ejlert Løvborg revenis! Jen imagu, Hedda!</p>

<p>HEDDA<br>
Ho Dio, mi ja aŭdas.</p>

<p>ELVSTED<br>
Li jam estas ĉi tie dum semajno. Imagu tion — tutan semajnon! En
ĉi danĝera urbo. Sola! Kun aro de malbona societo troviĝanta ĉi
tie.</p>

<p>HEDDA<br>
Sed kara sinjorino Elvsted, — kiel <em>li</em> vere koncernas vin?</p>

<p>ELVSTED<br>
<span class="staging">(rigardas ŝin timeme kaj diras rapide)</span> Li estis instruisto por la
infanoj.</p>

<p>HEDDA<br>
Por viaj infanoj?</p>

<p>ELVSTED<br>
Por tiuj de mia edzo. Mi neniujn havas.</p>

<p>HEDDA<br>
Do, por la edzinfanoj.</p>

<p>ELVSTED<br>
Jes.</p>

<p>TESMAN<br>
<span class="staging">(iom hezitante)</span> Ĉu li estis tiom, — mi ne scias kiel min esprimi,
— tiom — regula en vivado kaj konduto, ke oni povis dungi lin al
tio? Ĉu?</p>

<p>ELVSTED<br>
Dum la lastaj kelkaj jaroj li nenion mallaŭdindan faris.</p>

<p>TESMAN<br>
Vere ne? Jen imagu, Hedda!</p>

<p>HEDDA<br>
Mi aŭdas.</p>

<p>ELVSTED<br>
Eĉ ne ereton, mi asertas al vi, sinjoro! En neniu rilato. Sed tamen
—. Nun, kiam mi scias, ke li estas ĉi tie — en la granda urbo —.
Kaj kun tiom da mono en la manoj. Nun mi morte timas pro li.</p>

<p>TESMAN<br>
Sed kial li ne prefere restis tie norde, kie li estis? Ĉe vi kaj via
edzo? Ĉu?</p>

<p>ELVSTED<br>
Kiam la libro estis eldonita, li ne plu kontentiĝis en kvieto tie
fore ĉe ni.</p>

<p>TESMAN<br>
Jes vere, — onklino Julle diris, ke li eldonis novan libron.</p>

<p>ELVSTED<br>
Jes, grandan, novan libron, kiu temas pri la kultura progreso — tiel
iom ĝenerale. Okazis antaŭ dek kvar tagoj. Kaj ĉar la publiko ĝin
aĉetis kaj legis tiom avide — kaj ĝi vekis tian grandan atenton —</p>

<p>TESMAN<br>
Nu, jenon ĝi do faris? Do certe estas io, kion li havis kŭsanta ĉe
si de la bonaj tagoj.</p>

<p>ELVSTED<br>
De pli frue, vi opinias?</p>

<p>TESMAN<br>
Nu jes.</p>

<p>ELVSTED<br>
Ne, li ĉion skribis norde ĉe ni. Nun — la lastan jaron.</p>

<p>TESMAN<br>
Vere ĝojige aŭdi. Hedda! Jen imagu!</p>

<p>ELVSTED<br>
Ah jes, se nur daŭrus.</p>

<p>HEDDA<br>
Ĉu vi renkontis lin ĉi tie?</p>

<p>ELVSTED<br>
Ankoraŭ ne. Mi tiom klopodis trovi lian adreson. Sed ĉi-matene mi
fine sukcesis.</p>

<p>HEDDA<br>
<span class="staging">(rigardas ŝin esplore)</span> Vere mi opinias, ke estas strange de via
edzo — hm —</p>

<p>ELVSTED<br>
<span class="staging">(skuiĝas nervoze)</span> De mia edzo! Kio?</p>

<p>HEDDA<br>
Ke li sendas <em>vin</em> al la urbo en tia komisio. Ke li ne mem iras por
atenti sian amikon.</p>

<p>ELVSTED<br>
Ho ne, ne, — mia edzo ne havas tempon por tio. Kaj estas ankaŭ —
kelkaj aĉetoj, kiujn mi devus fari.</p>

<p>HEDDA<br>
<span class="staging">(ridetas supraĵe)</span> Do, tio estas ja alia afero.</p>

<p>ELVSTED<br>
<span class="staging">(ekstaras maltrankvila)</span> Kaj nun mi humile petas vin, sinjoro Tesman,
amike akceptu Ejlert Løvborg, se li vizitos vin! Kaj tion li certe
faros. Bona Dio, — vi du estis ja tiom bonaj amikoj pasinte. Estas
ja ĝuste la samaj studoj, kiujn vi ambaŭ faras. La samaj sciencoj,
— laŭ mia kompreno.</p>

<p>TESMAN<br>
Nu, tiel estis ja almenaŭ pasinte.</p>

<p>ELVSTED<br>
Jes, kaj tial mi insiste petas vin, ke vi absolute — ankaŭ vi — ke
vi zorge atentu lin. Ĉu ne, sinjoro Tesman, — vi promesas tion al
mi?</p>

<p>TESMAN<br>
Jes, tre volonte, sinjorino Rysing —</p>

<p>HEDDA<br>
Elvsted.</p>

<p>TESMAN<br>
Mi certe faros por Ejlert ĉion, kio al mi eblas. Pri tio vi fidu.</p>

<p>ELVSTED<br>
Ho kiom benite afabla vi estas! <span class="staging">(premas liajn manojn)</span> Dankon,
dankon, dankon! <span class="staging">(timigita)</span> Ĉar mia edzo ja tiom multe ŝatas lin!</p>

<p>HEDDA<br>
<span class="staging">(ekstaras)</span> Vi devus sendi al li leteron, Tesman. Ĉar eble li ne
venos al vi tiel el propra instigo.</p>

<p>TESMAN<br>
Jes, estus eble pli ĝuste, tiel, Hedda? Ĉu?</p>

<p>HEDDA<br>
Kaj faru ju pli frue des pli bone. Tuj, mi opinias.</p>

<p>ELVSTED<br>
<span class="staging">(pete)</span> Ho jes, se vi tion volus!</p>

<p>TESMAN<br>
Mi skribos tuj ĉi-momente. Ĉu vi havas lian adreson, sinjorino —
sinjorino Elvsted?</p>

<p>ELVSTED<br>
Jes. <span class="staging">(prenas el la poŝo slipeton, kaj donas al li)</span> Jen ĝi estas.</p>

<p>TESMAN<br>
Bone, bone. Mi eniros — <span class="staging">(ĉirkaŭrigardas)</span> Momenton, — la
pantoflojn? Nu, jen. <span class="staging">(prenas la paketon kaj volas foriri)</span></p>

<p>HEDDA<br>
Skribu nun vere kore kaj amike. Kaj ankaŭ sufiĉe longe.</p>

<p>TESMAN<br>
Jes certe, tion mi faru.</p>

<p>ELVSTED<br>
Sed nepre neniun vorton, ke mi petis por li!</p>

<p>TESMAN<br>
Ne, tio ja estas memkomprenebla. Ĉu?</p>

<p class="staging">(Li trairas la malantaŭan ĉambron dekstren.)</p>

<p>HEDDA<br>
<span class="staging">(proksimiĝas al <b>sinjorino Elvsted</b>, ridetas kaj diras)</span> Jen! Nun ni
batis du muŝojn en unu frapo.</p>

<p>ELVSTED<br>
Kiel tio?</p>

<p>HEDDA<br>
Ĉu vi ne komprenis, ke mi volis forigi lin?</p>

<p>ELVSTED<br>
Jes, por skribi tiun leteron —</p>

<p>HEDDA<br>
Kaj por mi sola paroli kun vi.</p>

<p>ELVSTED<br>
<span class="staging">(konfuzita)</span> Pri tio sama!</p>

<p>HEDDA<br>
Jes, ĝuste pri tio.</p>

<p>ELVSTED<br>
<span class="staging">(timigita)</span> Tamen ne <em>estas</em> pli, sinjorino Tesman! Vere ne pli!</p>

<p>HEDDA<br>
Efektive estas. Estas konsiderinde pli. Tiom mi ja komprenas. Jen
venu, — kaj ni eksidu konfideme kune.</p>

<p class="staging">(Ŝi devigas <b>sinjorinon Elvsted</b> eksidi sur la apogseĝon apud la
forno, kaj mem sidigas sin sur unu el la taburetoj.)</p>

<p>ELVSTED<br>
<span class="staging">(timema, rigardas sian horloĝon)</span> Sed kara, bona Sinjorino —. Mi
vere intencis nun foriri.</p>

<p>HEDDA<br>
Ho, ne tiom urĝas. — Nu? Rakontu al mi iom kiel vi fartas en via
hejmo.</p>

<p>ELVSTED<br>
Ho, estas ĝuste <em>tio</em>, kion mi plej malvolonte tuŝu.</p>

<p>HEDDA<br>
Sed al mi, kara —? Bona Dio, ni estis ja kune en la instituto.</p>

<p>ELVSTED<br>
Jes, sed vi estis en klaso super mi. Ho, kiom mi tiam vin timis!</p>

<p>HEDDA<br>
Vi min timis?</p>

<p>ELVSTED<br>
Jes, mi estis ege timema. Ĉar kiam ni renkontiĝis en la ŝtuparo,
vi kutimis taŭzi miajn harojn.</p>

<p>HEDDA<br>
Ne, ĉu mi <em>tion</em> faris?</p>

<p>ELVSTED<br>
Jes, kaj iam vi diris, ke vi volis per fajro senharigi min.</p>

<p>HEDDA<br>
Ho, tio estis ja nur babilaĉo, vi komprenu.</p>

<p>ELVSTED<br>
Jes, sed tiam mi estis ja tiom stulta. — Kaj poste almenaŭ — ni
disiĝis — foren disiĝis unu de la alia. Niaj rondoj estis ja ege
malsimilaj.</p>

<p>HEDDA<br>
Nu, do ni denove alproksimiĝu. Aŭskultu nun! En la instituto ni
intimiĝis kaj antaŭnomis unu la alian —</p>

<p>ELVSTED<br>
Ne, en tio vi certe eraras.</p>

<p>HEDDA<br>
Ho ne, certe ne! Mi memoras tute klare. Kaj tial ni estu koramikinoj,
nun kiel antaŭe. <span class="staging">(proksimiĝas sur la tabureto)</span> Jen! <span class="staging">(kisas ŝin
sur la vangon)</span> Nun ni estu amikinoj kaj vi nomas min Hedda.</p>

<p>ELVSTED<br>
<span class="staging">(premas kaj frapetas ŝiajn manojn)</span> Ho, tiom da boneco kaj afableco
—! Al tio mi tute ne estas kutimiĝinta.</p>

<p>HEDDA<br>
Nu, nu, nu! Kaj mi estas via amikino, kiel antaŭe, kaj nomas vin
mia kara Tora.</p>

<p>ELVSTED<br>
Tea mi nomiĝas.</p>

<p>HEDDA<br>
Jes ĝuste. Kompreneble. Tea mi dirus. <span class="staging">(rigardas ŝin kompateme)</span> Do
vi ne kutimiĝis al boneco kaj afableco, vi, Tea? En via propra
hejmo?</p>

<p>ELVSTED<br>
Ho, se mi vere havus hejmon! Sed mi neniun havas. Mi neniam havis.</p>

<p>HEDDA<br>
<span class="staging">(iom rigardas ŝin)</span> Mi komprenetis, ke estus io tia.</p>

<p>ELVSTED<br>
<span class="staging">(rigardas antaŭen senhelpe)</span> Jes, — jes, — jes.</p>

<p>HEDDA<br>
Mi ne certe memoras nun. Sed ĉu ne estis unue kiel mastrumistino, ke
vi venis tien norde al la notario?</p>

<p>ELVSTED<br>
Vere mi estus guvernistino. Sed lia edzino — la tiama, — ŝi estis
malsaneca, — kaj plej ofte kuŝis en lito. Jen, mi devis ankaŭ
ŝarĝi min pri la mastrumado.</p>

<p>HEDDA<br>
Sed poste, — fine, vi fariĝis dommastrino.</p>

<p>ELVSTED<br>
<span class="staging">(peze)</span> Jes, fine mi tio fariĝis.</p>

<p>HEDDA<br>
Mi pripensu —. Kiom longe estas de tiam, — proksimume?</p>

<p>ELVSTED<br>
Post kiam mi edziniĝis?</p>

<p>HEDDA<br>
Jes.</p>

<p>ELVSTED<br>
Estas nun kvin jaroj de tiam.</p>

<p>HEDDA<br>
Jes, ĝuste; tiom devas esti.</p>

<p>ELVSTED<br>
Ho, tiuj kvin jaroj —! Aŭ pli ĝuste la du — tri lastaj. Ho, se
vi, Sinjorino, povus imagi al vi —</p>

<p>HEDDA<br>
<span class="staging">(frapetas ŝian manon)</span> <em>Sinjorino</em>? Hontu, Tea!</p>

<p>ELVSTED<br>
Ne, ne, mi provos. — Ja, — se vi nur povus imagi kaj kompreni —</p>

<p>HEDDA<br>
<span class="staging">(preterpase rimarkante)</span> Ejlert Løvborg loĝas ja tie norde dum tri
jaroj, mi opinias.</p>

<p>ELVSTED<br>
<span class="staging">(rigardas ŝin iom necerte)</span> Ejlert Løvborg? Jes — li faras.</p>

<p>HEDDA<br>
Ĉu vi konis lin jam ĉi tie en la urbo?</p>

<p>ELVSTED<br>
Apenaŭ. Nu ja, — de nomo, kompreneble.</p>

<p>HEDDA<br>
Sed tie norde, — li do venis en vian domon?</p>

<p>ELVSTED<br>
Jes li vizitis nin ĉiun tagon. Li devis ja legi kun la infanoj. Ĉar
laŭtempe mi sola ne kapablis ĉion fari.</p>

<p>HEDDA<br>
Ne, kompreneble. — Kaj via edzo —? Li verŝajne ofte vojaĝas?</p>

<p>ELVSTED<br>
Jes. Sinjorino, — ne Hedda, — vi komprenas, ke kiel notario li
devas ofte vojaĝi ĉirkaŭe en la distrikto.</p>

<p>HEDDA<br>
<span class="staging">(apogante sin al la seĝbrako)</span> Tea, — kompatinda, dolĉa Tea, —
nun vi ĉion rakontu al mi, — tiel kiel estas.</p>

<p>ELVSTED<br>
Jes, kaj jen vi demandu.</p>

<p>HEDDA<br>
Kia vere estas via edzo, Tea? Mi pensas, — kia en — ĉiutagaj
rilatoj. Ĉu li traktas vin bone?</p>

<p>ELVSTED<br>
<span class="staging">(eviteme)</span> Li certe mem kredas, ke li ĉion plej eble bone faras.</p>

<p>HEDDA<br>
Ŝajnas al mi, ke li estas tro maljuna por vi. Certe pli ol dudek
jarojn pli maljuna?</p>

<p>ELVSTED<br>
<span class="staging">(incitita)</span> Ankaŭ tio. Unu rilato aldone al alia. Ĉio pri li estas
por mi malsimpatia! Ni havas eĉ ne unu penson kune. Nenion en la
mondo, — li kaj mi.</p>

<p>HEDDA<br>
Sed ĉu li tamen ne iel amas vin? Tiel siamaniere?</p>

<p>ELVSTED<br>
Ho, mi ne scias kion li sentas. Mi vere nur estas utila por li. Kaj
ne kostas multe dungi min. Mi estas malmultekosta.</p>

<p>HEDDA<br>
Estas malsaĝe de vi.</p>

<p>ELVSTED<br>
<span class="staging">(agitas la kapon)</span> Ne povas esti alimaniere. Ne kun li. Ŝajne li
vere ŝatas neniun alian krom si mem. Eble iomete la infanojn.</p>

<p>HEDDA<br>
Kaj ankaŭ Ejlert Løvborg, Tea.</p>

<p>ELVSTED<br>
<span class="staging">(rigardas ŝin)</span> Ŝatas Ejlert Løvborg! Kiel vi havas tiun ideon?</p>

<p>HEDDA<br>
Sed, kara, — ŝajnas al mi, ke ĉar li sendas vin eĉ ĉi tien al la
urbo post lin — <span class="staging">(ridetas preskaŭ nerimarkeble)</span> Kaj krome vi ja
mem tion diris al Tesman.</p>

<p>ELVSTED<br>
<span class="staging">(kun nervoza spasmeto)</span> Nu do? Jes, eble mi tion faris. <span class="staging">(eldiras
kviete)</span> Nu. — Pli bone ke mi diru al vi ĉion. Ĉar tamen
malkaŝiĝos.</p>

<p>HEDDA<br>
Sed, mia kara Tea —?</p>

<p>ELVSTED<br>
Do, mallonge kaj rekte! Mia edzo tute ne sciis, ke mi forvojaĝis.</p>

<p>HEDDA<br>
Ĉu vere! Via edzo nenion sciis?</p>

<p>ELVSTED<br>
Kompreneble ne. Krome li ne estis hejme. Faris vojaĝon, ankaŭ li.
Ho, mi ne plu eltenis, Hedda! Tute neeble! Tiel sola kia mi de nun
estus tie norde.</p>

<p>HEDDA<br>
Nu? Kaj poste?</p>

<p>ELVSTED<br>
Jen, mi pakis kelkajn el miaj aĵoj. La plej necesajn. Tiel kaŝe.
Kaj jen mi forlasis la domon.</p>

<p>HEDDA<br>
Senpere?</p>

<p>ELVSTED<br>
Jes. Kaj vojaĝis per fervojo rekte ĉi tien al la urbo.</p>

<p>HEDDA<br>
Sed, mia kara, bona Tea, — ke vi tion kuraĝis!</p>

<p>ELVSTED<br>
<span class="staging">(ekstaras kaj paŝas sur la planko)</span> Nu ja, kion en la tuta mondo mi
alie farus!</p>

<p>HEDDA<br>
Sed kion via edzo diros, kiam vi revenos hejmen?</p>

<p>ELVSTED<br>
<span class="staging">(ĉe la tablo, rigardas ŝin)</span> Tien norden al <em>li</em>?</p>

<p>HEDDA<br>
Nu jes, nu jes?</p>

<p>ELVSTED<br>
Tien norden al li mi neniam plu revenos.</p>

<p>HEDDA<br>
<span class="staging">(ekstaras kaj proksimiĝas)</span> Vi do — tute serioze, — forvojaĝis de
ĉio?</p>

<p>ELVSTED<br>
Jes. Mi ne opiniis, ke por mi estas io alia farebla.</p>

<p>HEDDA<br>
Kaj — ke vi foriris tiel tute malsekrete.</p>

<p>ELVSTED<br>
Ho, tiaĵon oni tamen ne povas teni sekreta.</p>

<p>HEDDA<br>
Sed kion vi pensas, ke homoj diros pri vi, Tea?</p>

<p>ELVSTED<br>
Kara Dio, ili diru, kion ili volas. <span class="staging">(sidigas sin inerte kaj peze sur
la sofon)</span> Ĉar mi faris nenion alian ol kion mi <em>devis</em> fari.</p>

<p>HEDDA<br>
<span class="staging">(post mallonga paŭzo)</span> Kion vi nun intencas fari? Kiun okupon vi
volas komenci?</p>

<p>ELVSTED<br>
Tion mi ankoraŭ ne scias. Mi nur scias ke mi devas vivi tie, kie
Ejlert Løvborg vivas. — Se mi do <em>pluvivu</em>.</p>

<p>HEDDA<br>
<span class="staging">(prenas seĝon de ĉe la tablo, eksidas ĉe ŝi kaj frotetas ŝiajn
manojn)</span> Vi Tea, — kiel estiĝis tiu — tiu amikeco — inter vi kaj
Ejlert Løvborg?</p>

<p>ELVSTED<br>
Nu, evoluis tiel iom post iom. Mi ekhavis kvazaŭ ian influon sur
lin.</p>

<p>HEDDA<br>
Nu?</p>

<p>ELVSTED<br>
Li formetis siajn antaŭajn kutimojn. Ne ĉar mi petis lin pri tio.
Ĉar tion mi neniam kuraĝis fari. Sed li certe notis, ke tiaĵojn mi
ne emis. Kaj tial li ilin forlasis.</p>

<p>HEDDA<br>
<span class="staging">(kaŝas spontanan mokridon)</span> Vi do restarigis lin — kiel oni diras,
— vi, eta Tea.</p>

<p>ELVSTED<br>
Jes, tion li almenaŭ mem diras. Kaj li — siavice, — li faris ian
veran homon el mi. Lernigis min pensi — kaj kompreni ion kaj tion.</p>

<p>HEDDA<br>
Ĉu li legis ankaŭ kun <em>vi</em>?</p>

<p>ELVSTED<br>
Ne precize legis. Sed li parolis kun mi. Parolis pri senfine
profundaj pensoj. Kaj poste venis tiu rava, feliĉa tempo, kiam mi
partoprenis lian laboron! Kiam mi permesiĝis helpi lin!</p>

<p>HEDDA<br>
Do, tion vi povis?</p>

<p>ELVSTED<br>
Jes. Kiam li ion skribis, ni devis ĉiam labori kune.</p>

<p>HEDDA<br>
Do, kiel du bonaj kamaradoj.</p>

<p>ELVSTED<br>
<span class="staging">(viglece)</span> Kamaradoj! Jes, imagu, Hedda — tiel ankaŭ li nomis nin!
— Ho, mi devus ja senti min korege ĝoja. Sed eĉ tion mi ne povas.
Ĉar mi ja ne scias, ĉu tio daŭros kun la tempo.</p>

<p>HEDDA<br>
Ĉu via fido al li ne estas pli forta ol tio?</p>

<p>ELVSTED<br>
<span class="staging">(peze)</span> Virina ombro staras inter Ejlert Løvborg kaj mi.</p>

<p>HEDDA<br>
<span class="staging">(rigardas ŝin intense)</span> Kiu <em>tiu</em> estus?</p>

<p>ELVSTED<br>
Mi ne scias. Iu aŭ alia de — de lia pasinteco. Iu kiun li verŝajne
neniam forgesas.</p>

<p>HEDDA<br>
Kion li diris — pri tio?</p>

<p>ELVSTED<br>
Nur unu fojon — preterpase — li aludis.</p>

<p>HEDDA<br>
Do! Kaj kion li jen diris?</p>

<p>ELVSTED<br>
Li diris, ke kiam ili disiĝis, tiam ŝi volus pafi lin per pistolo.</p>

<p>HEDDA<br>
<span class="staging">(malvarme, sinrege)</span> Ho ĉu! Tiaĵon oni ne kutimas fari ĉi tie.</p>

<p>ELVSTED<br>
Ne. Kaj tial mi kredas, ke estas la ruĝhara kantistino, kun kiu li
dum tempo —</p>

<p>HEDDA<br>
Jes, povas esti.</p>

<p>ELVSTED<br>
Ĉar mi memoras, ke oni diris pri ŝi, ke ŝi kunportis ŝargitajn
armilojn.</p>

<p>HEDDA<br>
Nu, — do kompreneble estas ŝi.</p>

<p>ELVSTED<br>
<span class="staging">(tordas la manojn)</span> Jes, sed pensu, Hedda, — nun mi aŭdas, ke tiu
kantistino, — ŝi estas denove en la urbo! Ho, — mi estas tute
malespera —</p>

<p>HEDDA<br>
<span class="staging">(ekrigardas al la malantaŭa ĉambro)</span> Ts! Tesman venas. <span class="staging">(ekstaras
kaj flustras)</span> Tea, — ĉio devas resti inter vi kaj mi.</p>

<p>ELVSTED<br>
<span class="staging">(eksaltas)</span> Ho jes, — jes! Pro Dio —!</p>

<p class="staging">(<b>Jørgen Tesman</b>, kun letero en la mano, venas de dekstre tra la
malantaŭa ĉambro.)</p>

<p>TESMAN<br>
Jen, — nun la epistolo estas prete verkita.</p>

<p>HEDDA<br>
Estas ja bone. Sed sinjorino Elvsted jam volas foriri, mi kredas.
Atendu iomete. Mi akompanos al la ĝardenpordego.</p>

<p>TESMAN<br>
Jen, Hedda, — eble Berte povas ekspedi tiun ĉi?</p>

<p>HEDDA<br>
<span class="staging">(prenas la leteron)</span> Mi diros al ŝi.</p>

<p class="staging">(<b>Berte</b> venas de la antaŭĉambro.)</p>

<p>BERTE<br>
Asesoro Brack venis, kaj diras, ke li deziras viziti la gesinjorojn.</p>

<p>HEDDA<br>
Jes, petu la asesoron bonvole enveni. Kaj, jen — metu tiun ĉi
leteron en la poŝtkeston.</p>

<p>BERTE<br>
<span class="staging">(prenas la leteron)</span> Jes, Sinjorino.</p>

<p class="staging">(Ŝi malfermas la pordon por <b>asesoro Brack</b> kaj mem eliras. La
asesoro estas 45 jara sinjoro. Diktrunka, sed de bona staturo kaj kun
elastaj movoj. La vizaĝo estas ronda, sed kun nobla profilo. La
haroj estas tonditaj mallongaj kaj estas preskaŭ ankoraŭ nigraj kaj
zorge frizitaj. Okuloj vivece ludantaj. Brovoj dikaj. Same la
lipharoj, kun tonditaj pintoj. Li portas elegantan promenan kostumon,
tamen iom tro juneca por lia aĝo. Li uzas nazpinĉilon, kiun li foje
kaj refoje lasas pendi.)</p>

<p>ASESORO BRACK<br>
<span class="staging">(kun la ĉapelo en la mano; salutas)</span> Ĉu oni kuraĝas fari viziton
tiom frue en la tago?</p>

<p>HEDDA<br>
Kompreneble oni kuraĝas.</p>

<p>TESMAN<br>
<span class="staging">(premas lian manon)</span> Ĉiam bonvena vi estu.
<span class="staging">(prezentas)</span> Asesoro Brack — sinjorino Rysing —</p>

<p>HEDDA<br>
Oho —!</p>

<p>BRACK<br>
<span class="staging">(reverence)</span> Ah, — treege ĝojigas min —</p>

<p>HEDDA<br>
<span class="staging">(rigardas lin kaj ridas)</span> Estas vere amuze rigardadi vin dum hela
tago, asesoro!</p>

<p>BRACK<br>
Ŝanĝigita — vi eble trovas?</p>

<p>HEDDA<br>
Jes, iomete pli juna, ŝajnas al mi.</p>

<p>BRACK<br>
Dankas kompleze.</p>

<p>TESMAN<br>
Sed kion vi diras pri Hedda! Ĉu? Ĉu ŝi ne aspektas florante? Ŝi
rekte —</p>

<p>HEDDA<br>
Ho, lasu nun min netuŝita. Prefere danku la asesoron pro la peno,
kiun li havis —</p>

<p>BRACK<br>
Nu, nu, — estis por mi nura plezuro —</p>

<p>HEDDA<br>
Jes vi estas fidela estaĵo. Sed por mia amikino urĝas foriri. Ĝis
revido, asesoro. Mi baldaŭ revenos.</p>

<p class="staging">(Reciprokaj salutoj. <b>Sinjorino Elvsted</b> kaj <b>Hedda</b> eliras tra la
antaŭĉambra pordo.)</p>

<p>BRACK<br>
Nu, — ĉu via edzino estas sufiĉe kontenta —?</p>

<p>TESMAN<br>
Jes, ni ne povas sufiĉe danki vin. Konsentite ke — ioma ŝanĝo
estos necesa, mi aŭdas. Kaj io kaj io mankas. Fariĝos necese havigi
aldone kelkajn aĵojn.</p>

<p>BRACK<br>
Nu do? Vere?</p>

<p>TESMAN<br>
Sed pri tio vi ne estu ĝenata. Hedda diris, ke ŝi mem volas aranĝi
pri tio kio mankas. — Sed ĉu ni ne sidiĝu? Ĉu?</p>

<p>BRACK<br>
Dankon, momenton. <span class="staging">(eksidas ĉe la tablo)</span> Estas io, pri kio mi volus
paroli kun vi, kara Tesman.</p>

<p>TESMAN<br>
Nu? Aha, mi komprenas! <span class="staging">(eksidas)</span> Estas verŝajne la serioza parto
de la festeno, kiu nun komencas. Ĉu ?</p>

<p>BRACK<br>
Nu, tiuj monaferoj ankoraŭ ne tiom urĝas. Krome mi dezirus, ke ni
estus nin aranĝintaj iom pli simple.</p>

<p>TESMAN<br>
Sed tio ja tute ne decus! Pensu do pri Hedda, kara! Vi kiu konas ŝin
tiel bone —. Ne eblis ja proponi al ŝi tute etburĝajn
ĉirkaŭaĵojn!</p>

<p>BRACK<br>
Ne, ne, — estas ja tio la dilemo.</p>

<p>TESMAN<br>
Kaj — feliĉe — ne povas longe daŭri, ĝis mi estos nomita
profesoro.</p>

<p>BRACK<br>
Nu, jen vidu, — tiaj aferoj ofte estas longedaŭraj.</p>

<p>TESMAN<br>
Ĉu vi eble aŭdis ion pli detale? Ĉu?</p>

<p>BRACK<br>
Nenion deciditan —. <span class="staging">(interrompante)</span> Sed, jen mi memoras, —
novaĵon, kiun mi povas rakonti.</p>

<p>TESMAN<br>
Nu?</p>

<p>BRACK<br>
Via iama amiko, Ejlert Løvborg, revenis urben.</p>

<p>TESMAN<br>
Tion mi jam scias.</p>

<p>BRACK<br>
Nu? Kie vi kaptis tiun sciigon?</p>

<p>TESMAN<br>
Ŝi tion rakontis, la sinjorino, kiu eliris kun Hedda.</p>

<p>BRACK<br>
Nu tiel. Kiel ŝi nomiĝas? Mi ne bone aŭdis —</p>

<p>TESMAN<br>
Sinjorino Elvsted.</p>

<p>BRACK<br>
Aha, — do la edzino de la notario. Jes, — estas ja ĉe ili, ke li
restadis.</p>

<p>TESMAN<br>
Kaj pensu, — kun ĝojo mi aŭdas, ke li refariĝis tute bonkonduta
homo!</p>

<p>BRACK<br>
Jes, oni ja tion pretendas.</p>

<p>TESMAN<br>
Kaj laŭdire li ankaŭ estas eldoninta novan libron. Ĉu?</p>

<p>BRACK<br>
Jes ja, vere!</p>

<p>TESMAN<br>
Kaj ĝi ankaŭ vekis atenton!</p>

<p>BRACK<br>
Eĉ ege neordinaran atenton ĝi vekis!</p>

<p>TESMAN<br>
Imagu, — ĉu tio ne estas ĝojige aŭdi? Li, kun siaj mirindaj
talentoj —. Mi estis senespere konvinkita, ke li komplete perdiĝis
por ĉiam.</p>

<p>BRACK<br>
Tio estis ja la ĝenerala opinio pri li.</p>

<p>TESMAN<br>
Sed mi ne povas imagi, kion li nun volas komenci! De kio li do nun
poste vivu? Ĉu?</p>

<p class="staging">(<b>Hedda</b> dum la lastaj vortoj envenis tra la pordo de la
antaŭĉambro.)</p>

<p>HEDDA<br>
<span class="staging">(al <b>Brack</b>, ridas moke)</span> Tesman ĉiam kunportas zorgojn pri la
enspezoj por vivi.</p>

<p>TESMAN<br>
Nu Dio, — ni sidas ĉi tie parolante pri tiu kompatinda Ejlert
Løvborg.</p>

<p>HEDDA<br>
<span class="staging">(rapide rigardas lin)</span> Nu tiel? <span class="staging">(eksidas sur la apogseĝon apud la
forno, kaj demandas indiferente)</span> Kio estas al <em>li</em>?</p>

<p>TESMAN<br>
Ja, — la heredon li certe jam foruzis antaŭ longe. Kaj novan libron
li apenaŭ povas skribi ĉiun jaron. Ĉu? Nu, — kaj jen mi vere
demandas, kio fariĝos el li?</p>

<p>BRACK<br>
Pri tio mi povus eble iom informi vin.</p>

<p>TESMAN<br>
Do?</p>

<p>BRACK<br>
Vi devas memori, ke li havas parencojn kun ne malgranda influo.</p>

<p>TESMAN<br>
Ho, bedaŭrinde, — la parencoj, ili al li ja turnis la dorson.</p>

<p>BRACK<br>
Iam ili nomis lin la espero de la familio.</p>

<p>TESMAN<br>
Jes ja, iam! Sed tiun esperon li ja mem perdigis.</p>

<p>HEDDA<br>
Kiu scias? <span class="staging">(ridetas)</span> Norde ĉe la notario Elvsted ili ja restarigis
lin —</p>

<p>BRACK<br>
Kaj aldone tiu libro, kiu eldoniĝis —</p>

<p>TESMAN<br>
Bone, bone, Dio permesu, ke ili vere lin helpu al io aŭ alia. Mi
ĵus skribis al li leteron. Hedda, mi invitis lin ĉe ni hodiaŭ
vespere.</p>

<p>BRACK<br>
Tamen kara, vi partoprenos ja mian fraŭlofestenon ĉivespere. Tion
vi ja promesis sur la kajo ĉinokte.</p>

<p>HEDDA<br>
Ĉu vi tion forgesis, Tesman?</p>

<p>TESMAN<br>
Jes vere, tion mi forgesis.</p>

<p>BRACK<br>
Cetere vi povas esti trankvila, kaj fidi ke li ne venos.</p>

<p>TESMAN<br>
Kial vi tion supozas? Ĉu?</p>

<p>BRACK<br>
<span class="staging">(iom hezitante, ekstaras kaj apogas la manojn sur la seĝdorso)</span> Kara
Tesman —. Kaj ankaŭ vi, Sinjorino —. Mi ne povas lasi vin en
nescio pri io, kio — kio —</p>

<p>TESMAN<br>
Kio koncernas Ejlert —?</p>

<p>BRACK<br>
Ambaŭ vin; vin kaj lin.</p>

<p>TESMAN<br>
Sed, kara asesoro, diru do!</p>

<p>BRACK<br>
Vi devas antaŭvidi, ke via enoficiĝo eble ne okazos tiom frue, kiom
vi deziras kaj atendas.</p>

<p>TESMAN<br>
<span class="staging">(eksaltas maltrankvile)</span> Ĉu io intervenis? Ĉu?</p>

<p>BRACK<br>
La enoficiĝo por la posteno estos eble submetata al konkuro —</p>

<p>TESMAN<br>
Konkuro! Jen imagu, Hedda!</p>

<p>HEDDA<br>
<span class="staging">(duonkuŝigas sin pli malantaŭen en la seĝo)</span> Aha, jen, jen!</p>

<p>TESMAN<br>
Sed kun kiu do! Vere ne kun —?</p>

<p>BRACK<br>
Jes, ĝuste. Kun Ejlert Løvborg.</p>

<p>TESMAN<br>
<span class="staging">(kunfrapas la manojn)</span> Ne, ne, — tio ĉi estas ja tute nepensebla!
Tute neebla! Ĉu?</p>

<p>BRACK<br>
Hm, — tamen ni tion do eble spertos.</p>

<p>TESMAN<br>
Sed, sed asesoro Brack, — estus nekredebla senkonsidero kontraŭ mi!
<span class="staging">(agitas per la brakoj)</span> Jes, ĉar — konsideru, — mi estas
edziĝinta homo! Ni ja geedziĝis sub tiuj perspektivoj, Hedda kaj
mi. Akiris pezan ŝuldon. Prunteprenis monon eĉ de onklino Julle.
Ĉar, Dio mia, — mi ja preskaŭ ricevis promeson pri la posteno.
Ĉu?</p>

<p>BRACK<br>
Nu, nu, nu, — la postenon vi probable ricevos. Sed nur post konkuro.</p>

<p>HEDDA<br>
<span class="staging">(senmova en la apogseĝo)</span> Imagu, Tesman, — estos kvazaŭ ia sporto.</p>

<p>TESMAN<br>
Sed, plej kara Hedda, kiel vi povas trakti tion ĉi tiel senzorge!</p>

<p>HEDDA<br>
<span class="staging">(kiel antaŭe)</span> Tion mi tute ne faras. Mi vere estas streĉe
interesita pri la rezulto.</p>

<p>BRACK<br>
Ĉiuokaze, sinjorino Tesman, estas bone, ke vi nun sciu, kiel statas
la aferoj, — jam antaŭ ol vi komencos aĉetadi, pri kio vi minacas,
kiel mi aŭdis.</p>

<p>HEDDA<br>
Tio ĉi povas neniun ŝanĝon fari.</p>

<p>BRACK<br>
Nu tiel? Tio estas alia afero. Adiaŭ! <span class="staging">(al <b>Tesman</b>)</span> Kiam mi faros
mian posttagmezan promenadon, mi enrigardos por vin serĉi.</p>

<p>TESMAN<br>
Ho, jes ja, — el tio ĉi mi ne vidas vojon, nek elen nek enen.</p>

<p>HEDDA<br>
<span class="staging">(kuŝanta, antaŭenstreĉas la manon)</span> Adiaŭ, Asesoro. Kaj bonvenon
reen.</p>

<p>BRACK<br>
Koran dankon. Adiaŭ, adiaŭ.</p>

<p>TESMAN<br>
<span class="staging">(akompanas lin al la pordo)</span> Adiaŭ, kara Asesoro! Mi vere petas vin
pardoni — <span class="staging">(<b>Asesoro Brack</b> eliras tra la pordo de la antaŭĉambro)</span></p>

<p>TESMAN<br>
<span class="staging">(paŝas tien reen sur la planko)</span> Ho, Hedda, — oni neniam devus
riski enpenetri la fabelolandon. Ĉu?</p>

<p>HEDDA<br>
<span class="staging">(rigardas lin ridetante)</span> Ĉu <em>vi</em> tion faras?</p>

<p>TESMAN<br>
Ho jes, — ne eblas nei, — <em>estis</em> fabelriske edziĝi kaj aĉeti
domon kun nuraj necertaj perspektivoj.</p>

<p>HEDDA<br>
Vi eble pravas.</p>

<p>TESMAN<br>
Nu, — nian ŝatindan hejmon ni tamen havas, Hedda! Imagu, — la
hejmon, pri kiu ni kune revadis. Reve fantaziadis mi dirus. Ĉu?</p>

<p>HEDDA<br>
<span class="staging">(ekstaras malrapide kaj lace)</span> La interkonsento estis, ke ni vivu
festene. Grandsinjore.</p>

<p>TESMAN<br>
Jes, bona Dio, — kiom mi antaŭĝojis al tio! Imagu, — vidi vin
kiel mastrinon, — en elektita rondo! Ĉu? — Jes ja, — intertempe
ni du devas elteni kune en soleco, Hedda. Nur foje vidi onklinon
Julle ĉe ni. — Ho vi, kiu devus sperti ion alian — ion tute alian
—!</p>

<p>HEDDA<br>
Livre-vestitan serviston mi kompreneble unue ne ricevos.</p>

<p>TESMAN<br>
Ho ne, — bedaŭrinde. Dungi serviston, — vidu, pri tio ne eblas
pensi.</p>

<p>HEDDA<br>
Kaj la rajdĉevalon, kiun mi havus —</p>

<p>TESMAN<br>
<span class="staging">(timigita)</span> La rajdĉevalon!</p>

<p>HEDDA<br>
— pri ĝi mi certe nun eĉ ne plu kuraĝas pensi.</p>

<p>TESMAN<br>
Ne, Dio gardu min, — estas ja memkompreneble!</p>

<p>HEDDA<br>
<span class="staging">(paŝas sur la planko)</span> Nu — per unu afero mi almenaŭ povas min
ĝojigi dume.</p>

<p>TESMAN<br>
<span class="staging">(ĝoje)</span> Ho, Dio benata, dankon! Kaj kio estas do tio, Hedda? Ĉu?</p>

<p>HEDDA<br>
<span class="staging">(ĉe la pordo, rigardas lin kun kaŝata moko)</span> Miaj pistoloj, —
Jørgen.</p>

<p>TESMAN<br>
<span class="staging">(timigate)</span> La pistoloj!</p>

<p>HEDDA<br>
<span class="staging">(kun glaciaj okuloj)</span> La pistoloj de generalo Gabler.</p>

<p class="staging">(Ŝi eliras tra la malantaŭa ĉambro maldekstren.)</p>

<p>TESMAN<br>
<span class="staging">(kuras al la pordaperturo kaj vokas post ŝi)</span> Ne, Dio benu vin, plej
kara Hedda, — ne tuŝu tiujn danĝerajn objektojn! Pro mi, Hedda!
Ĉu?</p>
</div>
<div class="acte">
<h3 class="actehead">DUA AKTO</h3>

<p class="staging">(La sama ĉambro de <b>gesinjoroj Tesman</b>, sed la piano estas elmetita;
kaj eleganta, eta skribotablo estas tie lokigita anstataŭe. Ĉe la
sofo maldekstre estas metita malgranda tablo. La plejmultaj
florbukedoj estas forportitaj. La bukedo de <b>sinjorino Elvsted</b>
staras sur pli granda tablo iom antaŭe sur la planko. — Estas
posttagmezo.)</p>

<p class="staging">(<b>Hedda</b>, vestita por akceptado, estas sola en la ĉambro. Ŝi staras
ĉe la malferma vitra pordo ŝargante revolverpistolon. Alia egala
kuŝas en malfermita pistolskatolo sur la skribotablo.)</p>

<p>HEDDA<br>
<span class="staging">(rigardas malsupren en la ĝardenon kaj krias)</span> Bonan tagon, sinjoro
Asesoro!</p>

<p>BRACK<br>
<span class="staging">(aŭdata de malsupre iom fore)</span> Dankon, same, sinjorino Tesman!</p>

<p>HEDDA<br>
<span class="staging">(suprenlevas la pistolon kaj celumas)</span> Nun mi pafas vin, sinjoro
Brack!</p>

<p>BRACK<br>
<span class="staging">(krias de tie)</span> Ne — ne — ne! Ne staru tiel celumante ĝuste al mi!</p>

<p>HEDDA<br>
Tio rezultas el ŝteliro laŭ sekreta vojo! <span class="staging">(ŝi pafas)</span></p>

<p>BRACK<br>
<span class="staging">(pli proksime)</span> Ĉu vi estas tute freneza —!</p>

<p>HEDDA<br>
Ho, Dio, — ĉu eble mi trafis vin?</p>

<p>BRACK<br>
<span class="staging">(ankoraŭ ekstere)</span> Ĉesu pri tiuj stultaĵoj!</p>

<p>HEDDA<br>
Do, envenu, Asesoro.</p>

<p class="staging">(<b>Asesoro Brack</b>, vestita por sinjora festeno, envenas tra la vitra
pordo. Li portas malpezan mantelon sur la brako.)</p>

<p>BRACK<br>
Pro diablo, — ĉu vi ankoraŭ faras tiun sporton? Al kio vi pafas?</p>

<p>HEDDA<br>
Ho, mi nur staras tiel pafante en la bluan aeron.</p>

<p>BRACK<br>
<span class="staging">(zorge prenas la pistolon el ŝia mano)</span> Pardonu, Sinjorino. <span class="staging">(rigardas
ĝin)</span> Aha, tiun ĉi, — tiun mi bone konas. <span class="staging">(ĉirkaŭrigardas)</span> Kie
ni havas la skatolon? Nu, jen. <span class="staging">(metas la pistolon enen kaj fermas)</span>
Ĉar nun ni sufiĉe ŝercis hodiaŭ.</p>

<p>HEDDA<br>
Sed kara Dio, pri kio vi volas ke mi okupiĝu?</p>

<p>BRACK<br>
Ĉu vi ne akceptis vizitantojn?</p>

<p>HEDDA<br>
<span class="staging">(fermas la vitran pordon)</span> Eĉ ne unu. Ĉiuj la intimaj verŝajne
ankoraŭ estas en la kamparo.</p>

<p>BRACK<br>
Kaj eble ankaŭ Tesman ne estas hejme?</p>

<p>HEDDA<br>
<span class="staging">(ĉe la skribotablo, metas la pistolskatolon en la tirkeston)</span> Ne.
Tuj post kiam li manĝis, li kuris al la onklinoj. Ĉar li ne atendis
vin tiel frue.</p>

<p>BRACK<br>
Hm, — domaĝe ke mi ne tion suspektis. Estis stulte de mi.</p>

<p>HEDDA<br>
<span class="staging">(turnas la kapon kaj rigardas lin)</span> Kial stulte?</p>

<p>BRACK<br>
Nu, ĉar tial mi estus veninta ĉi tien ankoraŭ iom — pli frue.</p>

<p>HEDDA<br>
<span class="staging">(paŝas trans la plankon)</span> Nu ja, sed tiam vi tute ne estus iun
renkontanta. Ĉar mi estis en mia ĉambro ŝanĝante vestojn post la
tagmanĝo.</p>

<p>BRACK<br>
Kaj ne troviĝas eta pordofendo, tra kiu oni povus intertrakti?</p>

<p>HEDDA<br>
Vi ja forgesis tian aranĝi.</p>

<p>BRACK<br>
Jen, ankaŭ <em>tio</em> estis stulta de mi.</p>

<p>HEDDA<br>
Nu, do ni sidiĝu ĉi tie. Kaj atendu. Ĉar Tesman verŝajne ne
revenos hejmen tiom frue.</p>

<p>BRACK<br>
Nu do, kara Dio, mi estu pacienca.</p>

<p class="staging">(<b>Hedda</b> sidigas sin en la sofoangulon. <b>Brack</b> metas sian mantelon
super la dorson de la plej proksima seĝo kaj eksidas, sed daŭre
tenas la ĉapelon en la mano. Mallonga paŭzo. Ili rigardas unu la
alian.)</p>

<p>HEDDA<br>
Nu?</p>

<p>BRACK<br>
<span class="staging">(per la sama voĉo)</span> Nu?</p>

<p>HEDDA<br>
Estas mi, kiu demandis unue.</p>

<p>BRACK<br>
<span class="staging">(klinas sin iom antaŭen)</span> Do, ni permesu al ni etan, agrablan
babiladon, sinjorino Hedda.</p>

<p>HEDDA<br>
<span class="staging">(kuŝigas sin iom pli malantaŭen en la sofo)</span> Ĉu ne ŝajnas al vi,
ke estas kvazaŭ eterneco post kiam ni laste kunparolis? — Nu, la
rimarkoj preterpasante hieraŭ vespere kaj hodiaŭ matene — mi ne
grave konsideras.</p>

<p>BRACK<br>
Sed tiel inter ni du? — Du solaj vi aludas?</p>

<p>HEDDA<br>
Nu jes. Proksimume.</p>

<p>BRACK<br>
Ĉiun opan tagon mi iris sopirante, ke vi baldaŭ bone revenus
hejmen.</p>

<p>HEDDA<br>
Kaj eĉ mi la tutan tempon sopiris pri la sama.</p>

<p>BRACK<br>
Vi? Vere, sinjorino Hedda? Kaj mi, kiu kredis, ke vi tiom bone
amuziĝis dum la vojaĝo!</p>

<p>HEDDA<br>
Ho, jen kredu!</p>

<p>BRACK<br>
Sed tion Tesman ĉiam skribis.</p>

<p>HEDDA<br>
Jes <em>li</em>! Ĉar li ja trovas, ke estas por li plej ŝatinde
ĉirkaŭflari en la librejoj. Kaj havi ŝancon sidi kopiante
malnovajn pergamenfoliojn, — aŭ ion tian.</p>

<p>BRACK<br>
<span class="staging">(iom malice)</span> Nu, tio estas ja lia tasko en la vivo. Almenaŭ parte.</p>

<p>HEDDA<br>
Jes, tio ja estas. Kaj tiam oni kompreneble —. Sed por mi! Ho ne,
kara Asesoro, — por mi estis terure tede.</p>

<p>BRACK<br>
<span class="staging">(simpatiante)</span> Ĉu vere vi tion diras? Tute serioze?</p>

<p>HEDDA<br>
Jes, vi povas ja mem imagi —! Tiel tute duonan jaron neniam renkonti
homon, kiu iom konas nian rondon. Kaj kun kiu oni povas paroli pri
niaj propraj aferoj.</p>

<p>BRACK<br>
Ne, ne, — ankaŭ mi sentus tion manko.</p>

<p>HEDDA<br>
Kaj aldone tio, kio estas la plej netolerebla —</p>

<p>BRACK<br>
Nu?</p>

<p>HEDDA<br>
— ĉiam kaj eterne esti devigata pasi la tagojn kune kun — kun unu
sola kaj la sama —</p>

<p>BRACK<br>
<span class="staging">(kapklinas samopiniante)</span> Kaj frue kaj malfrue, — jes. Imagu, — je
ĉiuj okazoj.</p>

<p>HEDDA<br>
Mi diris: ĉiam kaj eterne.</p>

<p>BRACK<br>
Jen komprenite. Sed kun nia deca Tesman mi opinias, ke oni devus
kapabli —</p>

<p>HEDDA<br>
Tesman estas — fakulo, kara.</p>

<p>BRACK<br>
Sendiskute.</p>

<p>HEDDA<br>
Kaj kun fakuloj ne estas amuze vojaĝi. Almenaŭ ne dumlonge.</p>

<p>BRACK<br>
Eĉ ne — kun la fakulo, kiun oni <em>amas</em>?</p>

<p>HEDDA<br>
Hu, — ne uzu tiun sukergluan vorton!</p>

<p>BRACK<br>
<span class="staging">(ekmiras)</span> Jen kio, sinjorino Hedda?</p>

<p>HEDDA<br>
<span class="staging">(duone ridante, duone ĉagrenita)</span> Jes, vi provu tion, vi! Aŭdi pri
kulturhistorio frue kaj malfrue —</p>

<p>BRACK<br>
Ĉiam kaj eterne —</p>

<p>HEDDA<br>
Jes — jes — jes! Kaj pri tiu hejma industrio en la mezepoko —! Tio
estas ja la plej monstra!</p>

<p>BRACK<br>
<span class="staging">(rigardas ŝin esplorante)</span> Sed diru al mi, — kiel devas mi kompreni
ke —? Hm —</p>

<p>HEDDA<br>
Ke fariĝis paro de mi kaj Jørgen Tesman, vi aludas?</p>

<p>BRACK<br>
Nu ja, esprimu nin tiel.</p>

<p>HEDDA<br>
Bona Dio, ĉu vi do trovas tion stranga?</p>

<p>BRACK<br>
Kaj jes, kaj ne, — sinjorino Hedda.</p>

<p>HEDDA<br>
Mi vere estis dancinta ĝis laciĝo, kara Asesoro. Mia tempo estis
pasinta — <span class="staging">(skuiĝas)</span> Hu ne, — tion mi tamen ne dirus. Eĉ ne tion
pensi!</p>

<p>BRACK<br>
Al tio vi verdire havas neniun kialon.</p>

<p>HEDDA<br>
Ho, — kialon —, <span class="staging">(rigardas lin kvazaŭ kaŝobservante)</span> Kaj Jørgen
Tesman, — oni devas ja rigardi lin kiel bonkondutan homon en ĉiuj
rilatoj.</p>

<p>BRACK<br>
Bonkondutan kaj fidindan. Bona Dio.</p>

<p>HEDDA<br>
Kaj ion rekte ridindan ĉe li mi ne povas trovi. Ĉu vi ion tian
trovas?</p>

<p>BRACK<br>
Ridindan? Ne-e, — ĝuste tion mi ne volas diri —</p>

<p>HEDDA<br>
Do, kaj cetere li ja estas tre diligenta kolektanto? — Certe eblas,
ke fine li tamen atingos alten.</p>

<p>BRACK<br>
<span class="staging">(rigardas ŝin iom necerte)</span> Mi kredis, ke vi opinias, same kiel
ĉiuj aliaj, ke li fariĝus aparte elstara viro.</p>

<p>HEDDA<br>
<span class="staging">(kun esprimo de laceco)</span> Jes, mi opiniis. — Kaj kiam li nepre kaj
absolute volis havi la permeson prizorgi min —. Mi ne scias, kial mi
ne tion akceptus.</p>

<p>BRACK<br>
Ne — ne. De tiu flanko rigardate —</p>

<p>HEDDA<br>
Estis efektive pli ol kion miaj aliaj amikoj volis fari, kara
Asesoro, tiuj kiuj provis altiri mian favoron.</p>

<p>BRACK<br>
<span class="staging">(ridas)</span> Nu vere, mi ne povas respondi por ĉiuj aliaj. Sed koncerne
min, vi ja scias, ke mi ĉiam subtenis iun — iun respekton por la
geedza ligo. Ja tiel ĝenerale, sinjorino Hedda.</p>

<p>HEDDA<br>
<span class="staging">(ŝercante)</span> Ho, mi vere neniam nutris min per esperoj koncerne
<em>vin</em>.</p>

<p>BRACK<br>
Ĉio, kion mi deziras, estas bona, intima rondo, en kiu mi povas
servi per konsilo kaj helpo, kaj havas la permeson enveni aŭ eliri
kiel — kiel elprovita amiko —</p>

<p>HEDDA<br>
Amiko de la edzo en la domo vi sugestas?</p>

<p>BRACK<br>
<span class="staging">(klinas sin)</span> Por diri la veron, — prefere de la sinjorino. Sed
krome ankaŭ de la edzo, kompreneble. Sciu, — tia — diru triangula
rilato, — ĝi estas funde granda komforto por ĉiuj partoj.</p>

<p>HEDDA<br>
Jes, mi ofte sopiris havi trian ulon dum la vojaĝo. Hu, — sidi nur
du solaj en la kupeo —!</p>

<p>BRACK<br>
Feliĉe la nuptovojaĝo estas nun finita —</p>

<p>HEDDA<br>
<span class="staging">(skuas la kapon)</span> Evidente la vojaĝo estos longa, — longa ankoraŭ.
Mi nur atingis haltejon dumvojaĝe.</p>

<p>BRACK<br>
Nu, do oni elsaltas. Kaj iom sin distras, sinjorino Hedda.</p>

<p>HEDDA<br>
Mi neniam elsaltos.</p>

<p>BRACK<br>
Vere ne?</p>

<p>HEDDA<br>
Ne. Ĉar ĉiam ĉeestas iu, kiu —</p>

<p>BRACK<br>
<span class="staging">(ridante)</span> — kiu rigardas ies krurojn, vi aludas?</p>

<p>HEDDA<br>
Jes ĝuste.</p>

<p>BRACK<br>
Nu, sed, bona Dio —</p>

<p>HEDDA<br>
<span class="staging">(kun deturnanta mansvingo)</span> Mi ne ŝatas tion. — En tia okazo mi
prefere restas sidanta, — kie mi fine troviĝas. En sola duopo.</p>

<p>BRACK<br>
Nu, sed jen envenas tria persono al la paro.</p>

<p>HEDDA<br>
Nu jes, — <em>tio</em> estas io tute alia!</p>

<p>BRACK<br>
Elprovita, komprenema amiko —</p>

<p>HEDDA<br>
— plezuriga en ĉiuj vivecaj sferoj —</p>

<p>BRACK<br>
— kaj tute ne estante fakulo!</p>

<p>HEDDA<br>
<span class="staging">(kun aŭdebla ĝemspiro)</span> Jes, tio estus ja efektive malŝarĝo.</p>

<p>BRACK<br>
<span class="staging">(aŭdas ke iu malfermas la enirejpordon, kaj rigardas tien)</span> La
triangulo formata.</p>

<p>HEDDA<br>
<span class="staging">(mallaŭte)</span> Kaj jen la trajno pluen veturas.</p>

<p class="staging">(<b>Jørgen Tesman</b>, en griza promenadkostumo kaj kun mola felta
ĉapelo, envenas tra la antaŭĉambro. Li havas plurajn nebinditajn
librojn sub la brako kaj en la poŝoj.)</p>

<p>TESMAN<br>
<span class="staging">(iras al la tablo apud la sofo en la angulo)</span> Puf, — vere estis
varme kuntiri, — ĉion ĉi. <span class="staging">(demetas la librojn)</span> Mi eĉ ŝvitas,
Hedda. Jen, jen, — vi jam alvenis, kara Asesoro? Ĉu? Tion Berte ne
menciis.</p>

<p>BRACK<br>
<span class="staging">(ekstaras)</span> Mi iris tra la ĝardeno.</p>

<p>HEDDA<br>
Kiajn librojn vi kunportas?</p>

<p>TESMAN<br>
<span class="staging">(staras foliumante)</span> Estas novaj sciencfakaj verkoj, kiujn mi nepre
devas havi.</p>

<p>HEDDA<br>
Fakaj verkoj?</p>

<p>BRACK<br>
Aha, estas fakaj verkoj, sinjorino Tesman.</p>

<p class="staging">(<b>Brack</b> kaj <b>Hedda</b> interŝanĝas kompreneman rideton.)</p>

<p>HEDDA<br>
Ĉu vi bezonas ankoraŭ pli da fakaj verkoj?</p>

<p>TESMAN<br>
Jes, kara Hedda, el tiuj oni neniam ekhavas tro. Oni devas ja
orientiĝi pri kio estas verkita kaj presita.</p>

<p>HEDDA<br>
Nu ja, verŝajne oni tion devas.</p>

<p>TESMAN<br>
<span class="staging">(serĉas inter la libroj)</span> Kaj, rigardu, — jen mi kaptis ankaŭ la
novan libron de Ejlert Løvborg. <span class="staging">(ĝin etendante)</span> Ĉu vi eble emus
ĝin rigardi, Hedda? Ĉu?</p>

<p>HEDDA<br>
Ne, multan dankon. Aŭ — jes, eble poste.</p>

<p>TESMAN<br>
Mi ĝin iom foliumis dumvoje.</p>

<p>BRACK<br>
Nu, kion do vi opinias — kiel fakulo?</p>

<p>TESMAN<br>
Mi trovas, ke estas strange kiom atenteme li sin esprimas. Tiel li
neniam skribis antaŭe. <span class="staging">(kolektas la librojn)</span> Sed nun mi volas
enporti ĉion ĉi. Estos plezuro foliume tranĉi —! Kaj jen mi
ankaŭ devas ŝanĝi vestaĵojn. <span class="staging">(al <b>Brack</b>)</span> Ĉar ni ja ne bezonas
tuj foriri? Ĉu?</p>

<p>BRACK<br>
Kompreneble ne, — ne urĝas ankoraŭ dum longe.</p>

<p>TESMAN<br>
Do mi permesas al mi iom da tempo. <span class="staging">(eliras kun la libroj, sed haltas
en la pordaperturo kaj turnas sin)</span> Jen, mi memoras, Hedda, —
onklino Julle ne vizitos vin ĉivespere.</p>

<p>HEDDA<br>
Ĉu ne? Ĉu estas la epizodo kun la ĉapelo, kiu malhelpas?</p>

<p>TESMAN<br>
Ho, tute ne. Kial vi pensas tiel pri onklino Julle? Imagu —! Sed
onklino Rina estas tiom malsana, sciu.</p>

<p>HEDDA<br>
Tia ŝi ja ĉiam estas.</p>

<p>TESMAN<br>
Jes, sed hodiaŭ ŝia malsano multe malboniĝis, la kompatindulino.</p>

<p>HEDDA<br>
Do ja, estas konvene, ke la alia restas ĉe ŝi. Mi devas rezigni.</p>

<p>TESMAN<br>
Kaj vi ne povas imagi, vi, kiom ĝoja onklino Julle tamen estis, —
ĉar vi tiom prosperis dum la vojaĝo!</p>

<p>HEDDA<br>
<span class="staging">(duonlaŭte, ekstaras)</span> Ho, — tiuj eternaj onklinoj!</p>

<p>TESMAN<br>
Kion?</p>

<p>HEDDA<br>
<span class="staging">(iras al la vitra pordo)</span> Nenion.</p>

<p>TESMAN<br>
Nu do. <span class="staging">(li eliras tra la malantaŭa ĉambro kaj dekstren)</span></p>

<p>BRACK<br>
Pri kiu ĉapelo vi parolis?</p>

<p>HEDDA<br>
Ho, estis epizodo kun fraŭlino Tesman ĉimatene. Ŝi estis metinta
sian ĉapelon tien sur la seĝon. <span class="staging">(rigardas lin kaj ridetas)</span>
Kaj mi pretende kredis, ke estas la ĉapelo de la servistino.</p>

<p>BRACK<br>
<span class="staging">(skuas la kapon)</span> Sed kara, bona sinjorino Hedda, kiel vi igis vin
mem tion fari! Kontraŭ tiu honesta, maljuna sinjorino!</p>

<p>HEDDA<br>
<span class="staging">(nervoza, paŝas trans la plankon)</span> Nu, komprenu, — tento al tia
konduto foje ĵetiĝas sur min. Kaj tiam mi <em>ne povas</em> rezisti.
<span class="staging">(ĵetas sin sur la apogseĝon ĉe la forno)</span> Ho, mi ne mem scias,
kiel tion ekspliki.</p>

<p>BRACK<br>
<span class="staging">(malantaŭ la apogseĝo)</span> Vi ne estas vere feliĉa, — tio estas la
kialo.</p>

<p>HEDDA<br>
<span class="staging">(rigardas antaŭen)</span> Krome mi ne scias, kial mi estu — feliĉa. Aŭ
eble vi povas al mi tion diri?</p>

<p>BRACK<br>
Jes — interalie ĉar vi ricevis ĝuste tiun hejmon, kiun vi deziris.</p>

<p>HEDDA<br>
<span class="staging">(rigardas lin kaj ridas)</span> Ĉu ankaŭ vi kredas pri tiu dezirhistorio?</p>

<p>BRACK<br>
Ĉu do estas nenio en ĝi?</p>

<p>HEDDA<br>
Kompreneble, — io estas en ĝi.</p>

<p>BRACK<br>
Kaj?</p>

<p>HEDDA<br>
Estas <em>tio</em> en ĝi, ke mi uzis Tesman por akompani min hejmen de la
vesperaj festenoj pasintan someron —</p>

<p>BRACK<br>
Bedaŭrinde, — ke mi ja havis alian vojon.</p>

<p>HEDDA<br>
Vero. Vi ja sekvis aliajn vojojn pasintan someron.</p>

<p>BRACK<br>
<span class="staging">(ridas)</span> Honto al vi, sinjorino Hedda! Nu, — sed vi kaj Tesman do?</p>

<p>HEDDA<br>
Jen, hazarde iun vesperon ni preterpasis ĉi tie. Kaj Tesman,
kompatindulo, li ade turnis — turnadis. Ĉar li ne sciis pri kio
paroli. Kaj mi kompatis tiun multesciantan homon —</p>

<p>BRACK<br>
<span class="staging">(ridetas dubante)</span> <em>Vi</em> kompatis? Hm —</p>

<p>HEDDA<br>
Jes vere, mi faris. Kaj jen — por lin helpi el la embaraso — mi
hazarde, senpripense diris ke en tiu vilao mi ŝatus loĝi.</p>

<p>BRACK<br>
Ne pli ol tio?</p>

<p>HEDDA<br>
Ne <em>tiun</em> vesperon.</p>

<p>BRACK<br>
Sed poste do?</p>

<p>HEDDA<br>
Jes. Mia facilanimeco kuntiris sekvojn, kara Asesoro.</p>

<p>BRACK<br>
Bedaŭrinde, — tion faras niaj facilanimecoj tro ofte, sinjorino
Hedda.</p>

<p>HEDDA<br>
Dankon! Sed estis en tiu fantaziado pri la vilao de ministrino Falk,
ke Jørgen Tesman kaj mi renkontiĝis en kompreno! <em>Tio</em> tiris post si
fianĉiniĝon kaj edziniĝon kaj nuptovojaĝon kaj ĉion. Nu ja,
Asesoro, — kiel oni sternas, tiel oni kuŝas, — mi dirus.</p>

<p>BRACK<br>
Komike! Kaj funde vi neniel interesiĝis pri la tuta afero.</p>

<p>HEDDA<br>
Ne, Dio scias ke ne.</p>

<p>BRACK<br>
Sed nun do? Nun, kiam ni fine aranĝis por vi hejmecan lokon?</p>

<p>HEDDA<br>
Hu, — ŝajnas al mi, ke odoras lavendo kaj peklitaj rozoj en ĉiuj
ĉambroj. — Sed tiun odoron eble onklino Julle kunportis.</p>

<p>BRACK<br>
<span class="staging">(ridas)</span> Ho ne, mi prefere pensas, ke estas postresto de la karmemora
ministrino.</p>

<p>HEDDA<br>
Do, io formortinta algluiĝas. Memorigas al mi balflorojn —
posttagajn. <span class="staging">(interplektante la manojn malantaŭ la nukon,
duonkuŝante malantaŭen sur la seĝo, kaj lin rigardante)</span> Ho, kara
Asesoro, — vi ne povas imagi, kiel terure mi enuos ĉi tie.</p>

<p>BRACK<br>
Ĉu la vivo ne havus iun taskon por oferti ankaŭ al vi, sinjorino
Hedda?</p>

<p>HEDDA<br>
Taskon, — iun, kiu estus iom alloga?</p>

<p>BRACK<br>
Prefere tian, kompreneble.</p>

<p>HEDDA<br>
Dio scias, kia tasko tiu estus. Multfoje mi pripensas — <span class="staging">(interrompante)</span>
Sed ankaŭ tio certe ne eblas.</p>

<p>BRACK<br>
Kiu scias? Nur diru.</p>

<p>HEDDA<br>
Se mi povus igi Tesman fariĝi politikisto, jen sugesto.</p>

<p>BRACK<br>
<span class="staging">(ridas)</span> Tesman! Ne, sed pensu do, — por tiaĵoj kiel politiko li ja
tute ne taŭgas — tute ne.</p>

<p>HEDDA<br>
Ne, tion mi vere kredas. — Sed se mi nun tamen kapablus puŝi lin al
tio?</p>

<p>BRACK<br>
Pa, — kia kontentigo estus por vi en tio? Ĉar li ja ne taŭgas.
Kial vi tamen volas lin al tio puŝi?</p>

<p>HEDDA<br>
Ĉar mi enuas, aŭdu! <span class="staging">(iom poste)</span> Ĉu vi do opinias, ke estus tute
neeble, ke Tesman fariĝu ĉefministro?</p>

<p>BRACK<br>
Hm, — jen, kara sinjorino Hedda, — por <em>tio</em> fariĝi, li devus unue
esti sufiĉe riĉa viro.</p>

<p>HEDDA<br>
<span class="staging">(ekstaras senpacienca)</span> Jen, tio estas! Estas tiuj mizeraj kondiĉoj,
en kiujn mi falis — <span class="staging">(paŝas sur la planko)</span> Estas tiuj, kiuj igas
la vivon tiel bedaŭrinda! Rekte ridinda! — Ĉar <em>tiel</em> ja estas.</p>

<p>BRACK<br>
Mi fakte opinias, ke la kulpo troviĝas aliloke.</p>

<p>HEDDA<br>
Kie do?</p>

<p>BRACK<br>
Vi neniam travivis iun skuan vekiĝon.</p>

<p>HEDDA<br>
Ion seriozan, vi aludas?</p>

<p>BRACK<br>
Jes, tiel oni povas ja ankaŭ sin esprimi. Sed nun ĝi eble okazos.</p>

<p>HEDDA<br>
<span class="staging">(rektigas la nukon)</span> Ho, vi pensas pri la kontraŭaĵoj rilate tiun
bagatelan postenon de profesoro! Sed tiu estu la propra afero de
Tesman. Pri ĝi mi vere ne malŝparas penson.</p>

<p>BRACK<br>
Nu — pri tiu ne. Sed kiam nun prezentiĝos al vi, — kion oni —
kiel en pompa stilo — nomas seriozajn kaj — gravajn postulojn pri
respondeco? <span class="staging">(ridetas)</span> Novajn postulojn, eta sinjorino Hedda.</p>

<p>HEDDA<br>
<span class="staging">(kolere)</span> Silentu! Neniam vi spertos iun tiaĵon!</p>

<p>BRACK<br>
<span class="staging">(atenteme)</span> Ni interparolos proksimume post jaro — maksimume.</p>

<p>HEDDA<br>
<span class="staging">(interrompante)</span> Mi ne havas talenton por tiaĵo, sinjoro Asesoro.
Por nenio kun postuloj al mi!</p>

<p>BRACK<br>
Ĉu vi ne, kiel la plimulto de virinoj, havus talenton por rolo, kiel
—?</p>

<p>HEDDA<br>
<span class="staging">(ĉe la vitra pordo)</span> Ho, silentu, mi diras! — Multfoje ŝajnas al
mi, ke mi havas talenton por nur unu rolo en la mondo.</p>

<p>BRACK<br>
<span class="staging">(proksimiĝas)</span> Kaj kiu estas do tiu, se mi kuraĝas demandi?</p>

<p>HEDDA<br>
<span class="staging">(staras rigardante eksteren)</span> Por el mi enuigi la vivon. Nun vi
scias. <span class="staging">(turnas sin, rigardas al la malantaŭa ĉambro, kaj ridas)</span>
Jes, tute ĝuste! Jen ni havas la profesoron.</p>

<p>BRACK<br>
<span class="staging">(mallaŭte, avertante)</span> Nu, nu, nu, sinjorino Hedda!</p>

<p class="staging">(<b>Jørgen Tesman</b>, festene vestita, kun gantoj kaj ĉapelo enmane,
venas de dekstre tra la malantaŭa ĉambro.)</p>

<p>TESMAN<br>
Hedda, — ĉu ne venis malinvito de Ejlert Løvborg? Ĉu?</p>

<p>HEDDA<br>
Ne.</p>

<p>TESMAN<br>
Nu, do jen vidu, ni certe havos lin post iom da tempo.</p>

<p>BRACK<br>
Ĉu vi vere kredas, ke li venos?</p>

<p>TESMAN<br>
Jes, pri tio mi preskaŭ certas. Ĉar verŝajne estas nur senfunda
onidiro, tio kion vi rakontis antaŭtagmeze.</p>

<p>BRACK<br>
Vere?</p>

<p>TESMAN<br>
Jes, almenaŭ onklino Julle diris, ke ŝi kredas, ke neniel estonte
li volus bari al mi la vojon. Jen imagu!</p>

<p>BRACK<br>
Nu, do ĉio estas ja en bona ordo.</p>

<p>TESMAN<br>
<span class="staging">(metas la ĉapelon kun la gantoj en ĝi sur seĝon dekstre)</span> Jes, sed
vi devas permesi al mi atendi lin kiom eble plej longe.</p>

<p>BRACK<br>
Por tio ni havas abundan tempon. Neniu venos al mi antaŭ la sepa —
la sepa kaj duono.</p>

<p>TESMAN<br>
Nu, do ni povas ja dume plezurigi Hedda. Kaj tiel pasigi la tempon.
Ĉu?</p>

<p>HEDDA<br>
<span class="staging">(portas la surtuton kaj ĉapelon de Brack al la sofo en la angulo)</span>
Kaj se tro malfaciliĝas, sinjoro Løvborg povas ja restadi ĉi tie
ĉe mi.</p>

<p>BRACK<br>
<span class="staging">(volas mem preni la vestaĵojn)</span> Ho, pardonu, Sinjorino! — Al kio vi
aludas per “tro malfaciliĝas”?</p>

<p>HEDDA<br>
Se li ne volas iri kun vi kaj Tesman.</p>

<p>TESMAN<br>
<span class="staging">(rigardas ŝin sendecide)</span> Sed, kara Hedda, — ĉu vi kredas ke tio
decas, ke li restos ĉi tie ĉe vi? Ĉu? Memoru ke onklino Julle ne
povas veni.</p>

<p>HEDDA<br>
Ne, sed sinjorino Elvsted venos. Kaj tiam ni tri kune trinkos tason
da teo.</p>

<p>TESMAN<br>
Jes, <em>jen</em> kio konvenas.</p>

<p>BRACK<br>
<span class="staging">(ridetas)</span> Kaj estus eble la plej saniga por li.</p>

<p>HEDDA<br>
Kial do?</p>

<p>BRACK<br>
Bona Dio, Sinjorino, vi ja sufiĉe ofte mokaludis miajn etajn
fraŭlofestenojn. Ili konvenus sole por vere principfidelaj viroj, vi
opiniis.</p>

<p>HEDDA<br>
Sed certe sinjoro Løvborg nun estas sufiĉe principfidela. Konvertita
pekulo —</p>

<p class="staging">(<b>Berte</b> envenas tra la pordo de la antaŭĉambro.)</p>

<p>BERTE<br>
Sinjorino, venas sinjoro, kiu deziras viziti —</p>

<p>HEDDA<br>
Jes, envenigu lin.</p>

<p>TESMAN<br>
<span class="staging">(mallaŭte)</span> Mi certas, ke estas li! Jen, imagu!</p>

<p class="staging">(<b>Ejlert Løvborg</b> envenas de la antaŭĉambro. Li estas svelta kaj
malgrasa; samaĝa kun Tesman, sed aspektas iom pli aĝa kaj kaduka.
Haroj kaj barbo estas nigrebrunaj, la vizaĝo iom longa, pala, kun
nur paro de du ruĝetaj makuloj sur la vangoostoj. Li estas vestita
en eleganta, nigra, tute nova vizitkostumo. Malhelaj gantoj kaj
cilindra ĉapelo en la mano. Li restas starante ĉe la pordo kaj
rapide kline salutas. Aspektas iom ĝenata.)</p>

<p>TESMAN<br>
<span class="staging">(al li kaj mansalutas)</span> Jen, kara Ejlert, — ni do fine ankoraŭfoje
renkontiĝas!</p>

<p>LØVBORG<br>
<span class="staging">(parolas per kvieta voĉo)</span> Dankon al vi pro la letero. <span class="staging">(proksimiĝas
al <b>Hedda</b>)</span> Ĉu mi kuraĝu ankaŭ al vi doni mian manon, sinjorino
Tesman?</p>

<p>HEDDA<br>
<span class="staging">(prenas lian manon)</span> Bonvenon, sinjoro Løvborg. <span class="staging">(kun mangesto)</span> Mi
ne scias ĉu tiuj du sinjoroj —?</p>

<p>LØVBORG<br>
<span class="staging">(ete klinas sin)</span> Asesoro Brack, mi opinias.</p>

<p>BRACK<br>
<span class="staging">(same)</span> Evidente. Antaŭ kelkaj jaroj —</p>

<p>TESMAN<br>
<span class="staging">(al <b>Løvborg</b>, kun la manoj sur liaj ŝultroj)</span> Kaj nun vi kondutu
kvazaŭ hejme, Ejlert! Ĉu ne, Hedda? — Ĉar vi volas ja denove
loĝi ĉi tie en la urbo, mi aŭdas? Ĉu ne?</p>

<p>LØVBORG<br>
Jes, mi faros.</p>

<p>TESMAN<br>
Nu, estas ja kompreneble. Aŭdu, — mi akiris vian novan libron. Sed
mi vere ankoraŭ ne havis tempon legi ĝin.</p>

<p>LØVBORG<br>
Tion vi vere povas ŝpari al vi.</p>

<p>TESMAN<br>
Kial do, vi opinias?</p>

<p>LØVBORG<br>
Ĉar ne estas io atentinda en ĝi.</p>

<p>TESMAN<br>
Ho, imagu, ke vi tion diras!</p>

<p>BRACK<br>
Tamen ĝi estas ja ege laŭdata, mi aŭdas.</p>

<p>LØVBORG<br>
Estas ĝuste tio, kion mi celis. Kaj tial mi verkis la libron tia, ke
ĉiuj povus ĝin pense sekvi.</p>

<p>BRACK<br>
Tre saĝe.</p>

<p>TESMAN<br>
Sed kara Ejlert, —!</p>

<p>LØVBORG<br>
Ĉar nun mi volas provi restarigi min. Komenci denove.</p>

<p>TESMAN<br>
<span class="staging">(iom ĝenata)</span> Jes, tion vi do volas? Ĉu?</p>

<p>LØVBORG<br>
<span class="staging">(ridetas, formetas la ĉapelon kaj tiras paketon en paperkovraĵo el
la poŝo de la mantelo)</span> Sed kiam tio ĉi eldoniĝos, Jørgen Tesman
— tiam vi nepre legu. Ĉar <em>jen</em> definitive la ĝusta. Tio en kio mi
mem estas.</p>

<p>TESMAN<br>
Nu? Kaj kio do tio estas?</p>

<p>LØVBORG<br>
Estas la daŭrigo.</p>

<p>TESMAN<br>
La daŭrigo? De kio?</p>

<p>LØVBORG<br>
De la libro.</p>

<p>TESMAN<br>
De la nova?</p>

<p>LØVBORG<br>
Kompreneble.</p>

<p>TESMAN<br>
Jes, sed kara Ejlert, — ĝi enhavas ja la temon ĝis niaj tagoj!</p>

<p>LØVBORG<br>
Ĝi enhavas. Kaj tiu ĉi temas pri la estonteco.</p>

<p>TESMAN<br>
Pri la estonteco! Sed bona Dio, pri ĝi ni ja nenion scias!</p>

<p>LØVBORG<br>
Ne. Sed tamen estas io kaj tio pri ĝi direnda. <span class="staging">(malfermas la
paketon)</span> Jen, rigardu —</p>

<p>TESMAN<br>
Sed ne estas via manskribo.</p>

<p>LØVBORG<br>
Mi diktis. <span class="staging">(foliumas la paperojn)</span> Ĝi estas dividita en du
sekciojn. La unua temas pri la kultur-potencoj de la estonteco. Kaj
tiu dua — <span class="staging">(foliumas iom pli antaŭen)</span> — tiu temas pri la estonta
kultur-evoluo.</p>

<p>TESMAN<br>
Mirinde! Pri tiaj temoj mi neniam ekpensus skribi.</p>

<p>HEDDA<br>
<span class="staging">(ĉe la vitra pordo, frapetadas la vitron)</span> Hm — Ho — ne.</p>

<p>LØVBORG<br>
<span class="staging">(metas la paperojn en la kovraĵon kaj metas la paketon sur la
tablon)</span> Mi ĝin kunprenis, ĉar mi intencis iom legi por vi
ĉivespere.</p>

<p>TESMAN<br>
Jes, estas tre afable de vi. Sed ĉivespere —? <span class="staging">(rigardas al
<b>Brack</b>)</span> Mi vere ne scias, kiel tio ordiĝus —</p>

<p>LØVBORG<br>
Nu, do alian fojon. Ne urĝas.</p>

<p>BRACK<br>
Mi devas klarigi al vi, sinjoro Løvborg, — okazos eta aranĝo ĉe mi
ĉivespere. Precipe por Tesman, komprenu —</p>

<p>LØVBORG<br>
<span class="staging">(serĉas la ĉapelon)</span> Nu, — do mi ne pli longe —</p>

<p>BRACK<br>
Ne, aŭskultu nun. Ĉu vi ne povus fari al mi la plezuron kunveni?</p>

<p>LØVBORG<br>
<span class="staging">(abrupte kaj decide)</span> Ne, tion mi ne povas. Mi sincere dankas vin.</p>

<p>BRACK<br>
Jen kio? Kunvenu. Ni estos eta elektita rondo. Kaj kredu, ke estos
vivece, kiel sinjorino Hed —, kiel sinjorino Tesman diras.</p>

<p>LØVBORG<br>
Pri tio mi ne dubas. Sed tamen —</p>

<p>BRACK<br>
Kaj vi povus kunpreni vian manuskripton, kaj legi por Tesman <em>tie</em>
ĉe mi. Ĉar mi havas sufiĉe da ĉambroj.</p>

<p>TESMAN<br>
Jes pensu, Ejlert, — tion vi povus fari! Ĉu?</p>

<p>HEDDA<br>
<span class="staging">(intervenas)</span> Sed kara, ĉar sinjoro Løvborg tute ne <em>volas</em>! Mi
estas certa, ke sinjoro Løvborg multe pli ŝatas resti ĉi tie kaj
havi vespermanĝon kun mi.</p>

<p>LØVBORG<br>
<span class="staging">(ekrigardas ŝin)</span> Kun vi, sinjorino!</p>

<p>HEDDA<br>
Kaj kun sinjorino Elvsted.</p>

<p>LØVBORG<br>
Ĉu? — <span class="staging">(pasante)</span> Ŝin mi preterpase renkontis tagmeze.</p>

<p>HEDDA<br>
Ĉu vere? Jes, ŝi venos ĉi tien. Kaj tial estas preskaŭ necese, ke
vi restos, sinjoro Løvborg. Ĉar alie ŝi ne havos iun por akompani
sin hejmen.</p>

<p>LØVBORG<br>
Jen vero. Jes, multan dankon, Sinjorino, — do mi restos ĉi tie.</p>

<p>HEDDA<br>
Kaj mi nur donu al la servistino etan informon —</p>

<p class="staging">(Ŝi iras al la pordo de la antaŭĉambro kaj sonorigas. <b>Berte</b>
envenas. <b>Hedda</b> parolas mallaŭte kun ŝi kaj montras al la
malantaŭa ĉambro. <b>Berte</b> kapjesas kaj ree eliras.)</p>

<p>TESMAN<br>
<span class="staging">(samtempe al <b>Ejlert Løvborg</b>)</span> Aŭdu, Ejlert, — ĉu estas tiu ĉi
nova temo, — tiu pri la estonteco, — pri kiu vi intencas fari
prelegojn?</p>

<p>LØVBORG<br>
Jes.</p>

<p>TESMAN<br>
Ĉar mi aŭdis ĉe la librovendisto, ke vi eble donos serion da
prelegoj ĉi tie dum la aŭtuno.</p>

<p>LØVBORG<br>
Jes, mi faros. Vi ne devas riproĉi min pro tio, Tesman.</p>

<p>TESMAN<br>
Ne, pro Dio, kompreneble ne! Sed —?</p>

<p>LØVBORG<br>
Mi bone komprenas, ke por vi iom kontraŭas.</p>

<p>TESMAN<br>
<span class="staging">(malgaja)</span> Ho, mi ne povas ja postuli, ke pro mi vi —</p>

<p>LØVBORG<br>
Sed mi atendas ĝis kiam vi ekhavos vian oficon.</p>

<p>TESMAN<br>
Vi atendas! Jes sed, — jes sed, — ĉu vi ne volas konkuri? Ĉu?</p>

<p>LØVBORG<br>
Ne. Mi nur volas venki vin. En la opinio de la publiko.</p>

<p>TESMAN<br>
Sed, bona Dio, — do onklino Julle tamen praviĝis! Ho jes, — mi
<em>tion</em> ja sciis! Hedda! Jen imagu, — Ejlert Løvborg tute ne volas
kontraŭi nin!</p>

<p>HEDDA<br>
<span class="staging">(abrupte)</span> Nin? Tenu min ekster tio.</p>

<p class="staging">(Ŝi iras al la malantaŭa ĉambro, kie <b>Berte</b> staras metante sur la
tablon pleton kun karafoj kaj glasoj. <b>Hedda</b> kapsignas aprobe, kaj
ree venas antaŭen. <b>Berte</b> eliras.)</p>

<p>TESMAN<br>
<span class="staging">(samtempe)</span> Sed vi, asesoro Brack, — Kion vi diras al tio ĉi? Ĉu?</p>

<p>BRACK<br>
Nu, mi diras, ke gloro kaj venko — hm, — povas ja esti treege belaj
aferoj —</p>

<p>TESMAN<br>
Jes certe povas esti. Sed tamen —</p>

<p>HEDDA<br>
<span class="staging">(rigardas Tesman kun malvarma rideto)</span> Ŝajnas al mi, ke vi staras
kvazaŭ fulmofrapita.</p>

<p>TESMAN<br>
Jes, — proksimume tia, — mi opinias —</p>

<p>BRACK<br>
Estis ja vere fulmotondro, kiu pasis super ni, Sinjorino.</p>

<p>HEDDA<br>
<span class="staging">(montras al la malantaŭa ĉambro)</span> Ĉu la sinjoroj bonvolas eniri
por preni glason da frida punĉo?</p>

<p>BRACK<br>
<span class="staging">(rigardas sian horloĝon)</span> Forirsalute? Jes, eble ne estus rifuzinde.</p>

<p>TESMAN<br>
Bonege, Hedda! Vere bonege! En tia sangvina animstato, en kia mi nun
troviĝas —</p>

<p>HEDDA<br>
Bonvolu, ankaŭ vi, sinjoro Løvborg.</p>

<p>LØVBORG<br>
<span class="staging">(rifuzante)</span> Ne, multan dankon. Ne por mi.</p>

<p>BRACK<br>
Sed, bona Dio, — frida punĉo vere ne estas veneno, mi scias.</p>

<p>LØVBORG<br>
Eble ne por ĉiuj.</p>

<p>HEDDA<br>
Jen, mi distru sinjoron Løvborg dume.</p>

<p>TESMAN<br>
Nu ja, kara Hedda, tion faru do.</p>

<p class="staging">(Li kaj <b>Brack</b> iras en la malantaŭan ĉambron, eksidas, trinkas
punĉon, fumas cigaredojn kaj parolas gajhumore dum la sekvanta
sceno. <b>Ejlert Løvborg</b> restas staranta ĉe la forno. <b>Hedda</b> iras al
la skribotablo.)</p>

<p>HEDDA<br>
<span class="staging">(per iom laŭtigita voĉo)</span> Nun mi montros al vi kelkajn fotojn, se
vi emas. Ĉar Tesman kaj mi — ni faris ekskurson tra Tirolo dum la
hejmenvojaĝo.</p>

<p class="staging">(Ŝi venas kun albumo, kiun ŝi metas sur la tablon apud la sofo, kaj
eksidas en ties superan angulon. <b>Ejlert Løvborg</b> proksimiĝas,
haltas kaj rigardas ŝin. Poste li prenas seĝon kaj eksidas ĉe ŝia
maldekstra flanko kun la dorso al la malantaŭa ĉambro.)</p>

<p>HEDDA<br>
<span class="staging">(malfermas la albumon)</span> Jen rigardu tiun montodorson, sinjoro
Løvborg! Estas la Ortlermontaro. Tesman skribis sube. Jen estas:
Ortlermontaro ĉe Meran.</p>

<p>LØVBORG<br>
<span class="staging">(kiu konstante ŝin rigardas, diras mallaŭte kaj malrapide)</span> Hedda
— Gabler —</p>

<p>HEDDA<br>
<span class="staging">(ekrigardas lin rapide)</span> Nu! Ts!</p>

<p>LØVBORG<br>
<span class="staging">(ripetas malrapide)</span> Hedda Gabler!</p>

<p>HEDDA<br>
<span class="staging">(rigardas en la albumon)</span> Jes, tiel mi nomiĝis en pli frua tempo.
Tiam, — kiam ni du konis unu la alian.</p>

<p>LØVBORG<br>
Kaj de nun, — kaj dum la tuta vivo, — mi do devas kutimigi min ne
plu diri Hedda Gabler.</p>

<p>HEDDA<br>
<span class="staging">(daŭre foliumante)</span> Jes, vi devas. Kaj mi opinias, ke vi devas
praktiki sufiĉe frutempe. Ŝajnas al mi, ke ju pli frue, des pli
bone.</p>

<p>LØVBORG<br>
<span class="staging">(kun indignoplena voĉo)</span> Hedda Gabler edziniĝita? Kaj tia kun —
Jørgen Tesman!</p>

<p>HEDDA<br>
Jes, — tiel okazas.</p>

<p>LØVBORG<br>
Ho, Hedda, Hedda, — kiel povis vi do forĵeti vin mem!</p>

<p>HEDDA<br>
<span class="staging">(rigardas lin akre)</span> Nu? Ne tiele nun.</p>

<p>LØVBORG<br>
Kiel do? <span class="staging">(<b>Tesman</b> envenas kaj iras al la sofo)</span></p>

<p>HEDDA<br>
<span class="staging">(aŭdas lin veni kaj diras indiferente)</span> Kaj tio ĉi, sinjoro
Løvborg, tio estas vido de malsupre en la Ampezzovalo. Jen rigardu
tiujn montopintojn. <span class="staging">(afable rigardas <b>Tesman</b>)</span> Kio do nomiĝas tiuj
strangaj montopintoj?</p>

<p>TESMAN<br>
Lasu min rigardi. Ho, estas la Dolomitoj, tiuj.</p>

<p>HEDDA<br>
Ĝuste ja! — estas la Dolomitoj, sinjoro Løvborg.</p>

<p>TESMAN<br>
Hedda, — mi nur volis demandi, ĉu ni ne tamen enmetu iom da punĉo?
Almenaŭ al vi, Hedda. Ĉu?</p>

<p>HEDDA<br>
Jes, dankon. Kaj eble kelkajn kukojn.</p>

<p>TESMAN<br>
Ne cigaredojn?</p>

<p>HEDDA<br>
Ne.</p>

<p>TESMAN<br>
Bone.</p>

<p class="staging">(Li iras en la malantaŭan ĉambron kaj dekstren. <b>Brack</b> sidas tie
kaj observadas <b>Hedda</b> kaj <b>Løvborg</b>.)</p>

<p>LØVBORG<br>
<span class="staging">(mallaŭte kiel antaŭe)</span> Nu, respondu al mi, Hedda, — kiel vi povis
tion ĉi fari?</p>

<p>HEDDA<br>
<span class="staging">(aspekte profunde studante la albumon)</span> Se vi daŭre kondutos intime,
mi ne volas kun vi paroli.</p>

<p>LØVBORG<br>
Ĉu mi ne rajtas eĉ kiam ni estas solaj?</p>

<p>HEDDA<br>
Ne. Vi povas tiel pensi. Sed vi ne rajtas tiel paroli.</p>

<p>LØVBORG<br>
Aha, mi komprenas. Tio ofendas vian amon — al Jørgen Tesman.</p>

<p>HEDDA<br>
<span class="staging">(ekrigardas lin kaj ridetas)</span> Amon? Ne, nun vi estas sprita!</p>

<p>LØVBORG<br>
Do ne amon!</p>

<p>HEDDA<br>
Tamen nenian malfidelecon! Tiaĵon mi ne volas akcepti.</p>

<p>LØVBORG<br>
Hedda, — respondu al mi nur tion solan —</p>

<p>HEDDA<br>
Ts!</p>

<p class="staging">(<b>Tesman</b> kun pleto venas de la malantaŭa ĉambro.)</p>

<p>TESMAN<br>
Jen! Jen la bonaĵoj. <span class="staging">(li metas la pleton sur la tablon)</span></p>

<p>HEDDA<br>
Kial vi mem servas?</p>

<p>TESMAN<br>
<span class="staging">(verŝas en la glasojn)</span> Jes, ĉar mi trovas, ke estas tiom amuze
servi vin, Hedda.</p>

<p>HEDDA<br>
Sed vi ja verŝis en ambaŭ glasojn. Kaj sinjoro Løvborg ja ne
deziras —</p>

<p>TESMAN<br>
Ne, sed sinjorino Elvsted ja baldaŭ venos.</p>

<p>HEDDA<br>
Jes, vere, — sinjorino Elvsted —</p>

<p>TESMAN<br>
Ĉu vi ŝin forgesis? Ĉu?</p>

<p>HEDDA<br>
Ni tiom profundiĝis en tion ĉi. <span class="staging">(montras al li bildon)</span> Ĉu vi
memoras tiun etan vilaĝon?</p>

<p>TESMAN<br>
Ho, estas <em>tiu</em> malsupre de Brennerpasejo! Estas tie, kie ni devis
restadi la tutan nokton —</p>

<p>HEDDA<br>
— kaj renkontis tiun aron da vivecaj somergastoj.</p>

<p>TESMAN<br>
Jes, vere estis <em>tie</em>. Imagu — se ni tiam povus havi <em>vin</em> kun ni,
Ejlert! Nu! <span class="staging">(li iras kaj sidigas sin ĉe <b>Brack</b>)</span></p>

<p>LØVBORG<br>
Respondu al mi sole tion, Hedda —</p>

<p>HEDDA<br>
Nu?</p>

<p>LØVBORG<br>
Ĉu ne estis amo, eĉ ne en la rilato kun <em>mi</em>? Ne guto, — ne
simileco de amo, eĉ ne en tio?</p>

<p>HEDDA<br>
Nu, ĉu vere estis? Por mi aspektis, kvazaŭ ni estas du bonaj
kamaradoj. Du vere intimaj amikoj. <span class="staging">(ridetas)</span> Precipe vi estis tre
nekaŝema.</p>

<p>LØVBORG<br>
Estis vi, kiu tion deziris.</p>

<p>HEDDA<br>
Kiam mi retropensas, ŝajnas al mi, ke estis io bela, io alloga, —
io kuraĝa en — en tiu kaŝema intimeco — tiu kamaradeco, pri kiu
neniu vivanta homo ion flaris.</p>

<p>LØVBORG<br>
Jes, ĉu ne, Hedda! Ĉu ne tiel estis? — Kiam mi vizitis vian patron
tiel dum la posttagmezoj —. Kaj la generalo sidis ĉe la fenestro
legante la gazetojn, — kun la dorso al ni turnita —</p>

<p>HEDDA<br>
Kaj ni du en la sofo en la angulo —</p>

<p>LØVBORG<br>
Ĉiam kun la sama ilustrita revuo antaŭ ni —</p>

<p>HEDDA<br>
Pro manko de albumo, jes.</p>

<p>LØVBORG<br>
Jes, Hedda, — kaj kiam mi konfesis por vi —! Rakontis al vi pri mi
mem tion, kion neniu alia tiam sciis. Sidis tie kaj konfesis, ke mi
eliris diboĉante tagojn kaj noktojn. Diboĉis tagnokton post
tagnokto. Ho, Hedda, kia estis tiu potenco en vi, kiu devigis min
konfesi tiaĵojn?</p>

<p>HEDDA<br>
Ĉu vi imagas, ke estis iu potenco en mi?</p>

<p>LØVBORG<br>
Jes, kiel mi alie tion klarigu al mi? Kaj ĉiuj tiuj — en pudoro
volvitaj demandoj, kiujn vi al mi faris —</p>

<p>HEDDA<br>
Kaj kiujn vi ege bone komprenis —</p>

<p>LØVBORG<br>
Jen, ke vi povis sidi kaj tiel fari demandojn! Tute senhonte!</p>

<p>HEDDA<br>
En pudoro volvitaj do estis.</p>

<p>LØVBORG<br>
Jes, tamen senhonte. Elĉerpige demandi min pri — pri ĉiuj tiaĵoj!</p>

<p>HEDDA<br>
Kaj ke vi igis vin respondi, sinjoro Løvborg.</p>

<p>LØVBORG<br>
Jes, estas ja ĝuste tio, kion mi ne komprenas — nun poste. Sed diru
do al mi, Hedda, — ĉu ne estis amo funde en nia rilato? Ĉu ne
estis de via flanko, kvazaŭ vi dezirus lavi min pura, — kiam mi
rifuĝis al vi por konfesi? Ĉu ne estis tiel?</p>

<p>HEDDA<br>
Ne, ne ekzakte.</p>

<p>LØVBORG<br>
Kio vin do instigis?</p>

<p>HEDDA<br>
Ĉu aspektas por vi tiom nekompreneble, se junulino — kiam povas
okazi tiel — sekrete —</p>

<p>LØVBORG<br>
Nu?</p>

<p>HEDDA<br>
Ke ŝi dezire volas rigardi en mondon, pri kiu —</p>

<p>LØVBORG<br>
Pri kiu —?</p>

<p>HEDDA<br>
— pri kiu oni ne rajtas ion scii?</p>

<p>LØVBORG<br>
Jen, tio do estis?</p>

<p>HEDDA<br>
Ankaŭ tio. Ankaŭ tio, — mi imagas.</p>

<p>LØVBORG<br>
Kamaradeco en avido de la vivoĝuo. Sed kial <em>tio</em> do ne povus
daŭri?</p>

<p>HEDDA<br>
Pro tio vi mem kulpas.</p>

<p>LØVBORG<br>
Estas vi, kiu rompis.</p>

<p>HEDDA<br>
Jes, kiam danĝero minacis, ke realiĝo venus en la rilato. Honto al
vi, Ejlert Løvborg, kiel povis vi atenci vian — vian fideman
kamaradon!</p>

<p>LØVBORG<br>
<span class="staging">(premegas la manojn)</span> Ho, kial vi ne realigis la minacon? Kial vi ne
mortpafis min, kiel vi minacis!</p>

<p>HEDDA<br>
<em>Tiom</em> mi timas la skandalon.</p>

<p>LØVBORG<br>
Jes, Hedda. Funde vi estas malkuraĝa.</p>

<p>HEDDA<br>
Terure malkuraĝa. <span class="staging">(ŝanĝas sintenon)</span> Sed estis ja feliĉe por vi.
Kaj poste vi ja konsolis vin tiom rave ĉe la familio Elvsted.</p>

<p>LØVBORG<br>
Mi scias, kion Tea konfidis al vi.</p>

<p>HEDDA<br>
Kaj eble vi konfidis ion pri ni du?</p>

<p>LØVBORG<br>
Eĉ ne vorton. Tiaĵojn ŝi estas tro stulta por kompreni.</p>

<p>HEDDA<br>
Stulta?</p>

<p>LØVBORG<br>
En tiaj aferoj ŝi estas stulta.</p>

<p>HEDDA<br>
Kaj mi estas malkuraĝa. <span class="staging">(klinas sin pli proksimen al li, sen lin
rigardi en la okulojn, kaj diras pli mallaŭte)</span> Sed nun <em>mi</em> volas
ion konfidi al <em>vi</em>.</p>

<p>LØVBORG<br>
<span class="staging">(atente)</span> Nu?</p>

<p>HEDDA<br>
<em>Tio</em> ke mi ne kuraĝis mortpafi vin —</p>

<p>LØVBORG<br>
Jes?!</p>

<p>HEDDA<br>
— <em>tio</em> ne estis mia plej fia malkuraĝo — tiun vesperon.</p>

<p>LØVBORG<br>
<span class="staging">(rigardas ŝin momenton, komprenas, kaj flustras pasie)</span> Ho, Hedda!
Hedda Gabler! Nun mi ekvidas kaŝitan fundon sub nia kamaradeco! Vi
kaj mi —! <em>Tamen</em> estis la deziro pri vivo en vi —</p>

<p>HEDDA<br>
<span class="staging">(mallaŭte, sed kun akra ekrigardo)</span> Gardu vin! Ne imagu ion tian!</p>

<p class="staging">(Mallumiĝadas. La pordo de la antaŭĉambro estas de ekstere
malfermata de <b>Berte</b>.)</p>

<p>HEDDA<br>
<span class="staging">(klake fermas la albumon kaj vokas ridetante)</span> Nu, fine! Kara Tea, —
jen do, envenu!</p>

<p class="staging">(<b>Sinjorino Elvsted</b> venas de la antaŭĉambro. Ŝi estas vizite
vestita. La pordo fermiĝas malantaŭ ŝi.)</p>

<p>HEDDA<br>
<span class="staging">(en la sofo, etendas la brakojn al ŝi)</span> Dolĉa Tea, — vi ne povas
imagi, kiom mi atendis vin!</p>

<p class="staging">(<b>Sinjorino Elvsted</b> preterpase interŝanĝas etan saluton kun la
sinjoroj en la malantaŭa ĉambro, iras al la tablo kaj donas al
Hedda la manon. <b>Ejlert Løvborg</b> ekstaris. Li kaj <b>sinjorino Elvsted</b>
sin salutas per muta kapklino.)</p>

<p>ELVSTED<br>
Eble mi devus eniri por iom paroli kun via edzo?</p>

<p>HEDDA<br>
Ho, tute ne. Lasu tiujn du sidi. Ili baldaŭ foriros.</p>

<p>ELVSTED<br>
Ili foriros?</p>

<p>HEDDA<br>
Jes, ili eliros drinkfesteni.</p>

<p>ELVSTED<br>
<span class="staging">(rapide al Løvborg)</span> Sed certe vi ne?</p>

<p>LØVBORG<br>
Ne.</p>

<p>HEDDA<br>
Sinjoro Løvborg — li restos ĉe ni.</p>

<p>ELVSTED<br>
<span class="staging">(prenas seĝon kaj volas eksidi apud li)</span> Ho, kiom agrable ĉi tie
estas!</p>

<p>HEDDA<br>
Ne dankon, mia eta Tea. Ne <em>tie</em>! Bele venu ĉi tien al mi. Mi volas
esti meze inter vi.</p>

<p>ELVSTED<br>
Jes, tute kiel vi volas.</p>

<p class="staging">(Ŝi ĉirkaŭiras la tablon kaj eksidas en la sofon dekstre de
<b>Hedda</b>. <b>Løvborg</b> ree eksidas sur la seĝon.)</p>

<p>LØVBORG<br>
<span class="staging">(post mallonga paŭzo, al <b>Hedda</b>)</span> Ĉu ŝi ne estas ĝue rigardinda?</p>

<p>HEDDA<br>
<span class="staging">(glite tuŝetas ŝiajn harojn)</span> Nur rigardinda?</p>

<p>LØVBORG<br>
Jes. Ĉar <em>ni</em> du — ŝi kaj mi, — <em>ni</em> estas du veraj kamaradoj. Ni
absolute fidas unu la alian. Kaj ni povas sidi kune kaj libere
interparoli —</p>

<p>HEDDA<br>
Sen pudoraj diskretaĵoj, sinjoro Løvborg? —</p>

<p>LØVBORG<br>
Nu —</p>

<p>ELVSTED<br>
<span class="staging">(mallaŭte, sin kroĉante al <b>Hedda</b>)</span> Ho, kiom feliĉa mi estas,
Hedda! Ĉar, — imagu, — li diras, ke mi ankaŭ inspiris lin.</p>

<p>HEDDA<br>
<span class="staging">(rigardas ŝin ridetante)</span> Aj, ĉu li tion diras?</p>

<p>LØVBORG<br>
Kaj tian kuraĝon en agoj, kian ŝi havas, sinjorino Tesman?</p>

<p>ELVSTED<br>
Ho, Dio, — <em>mi</em> kuraĝon!</p>

<p>LØVBORG<br>
Treege — kiam temas pri la kamarado.</p>

<p>HEDDA<br>
Jes, <em>kuraĝon</em> — ja! Se oni nur <em>tian</em> havus.</p>

<p>LØVBORG<br>
Kaj kion do vi pensas?</p>

<p>HEDDA<br>
Tiam oni povus eble ankoraŭ vivi la vivon. <span class="staging">(subite ŝanĝiĝas)</span>
Sed nun, mia plej kara Tea, — nun vi trinku glason da frida punĉo.</p>

<p>ELVSTED<br>
Ne dankon, — mi neniam trinkas tiaĵojn.</p>

<p>HEDDA<br>
Nu, do vi, sinjoro Løvborg.</p>

<p>LØVBORG<br>
Dankon, ankaŭ mi ne.</p>

<p>ELVSTED<br>
Ne, ankaŭ li ne!</p>

<p>HEDDA<br>
<span class="staging">(rigardas lin firme)</span> Tamen ĉar mi nun tion volas?</p>

<p>LØVBORG<br>
Neniel utilas.</p>

<p>HEDDA<br>
<span class="staging">(ridas)</span> Mi do tute ne havas iun povon super vi, mi povrulino?</p>

<p>LØVBORG<br>
Ne en <em>tiu</em> rilato.</p>

<p>HEDDA<br>
Serioze dirite, mi tamen opinias ke vi devus tion fari. Pro vi mem.</p>

<p>ELVSTED<br>
Ho ne, Hedda —!</p>

<p>LØVBORG<br>
Kaj kial?</p>

<p>HEDDA<br>
Aŭ pro la homoj, ĝuste dirite.</p>

<p>LØVBORG<br>
Vere?</p>

<p>HEDDA<br>
Alie oni povus ja ekhavi la opinion, ke vi — tiel funde — ne sentas
vin sufiĉe hardita — ne sufiĉe certa pri vi mem.</p>

<p>ELVSTED<br>
<span class="staging">(mallaŭte)</span> Ho, ne, ne, Hedda —!</p>

<p>LØVBORG<br>
La homoj povas kredi, kion ili volas, — ĝis plue.</p>

<p>ELVSTED<br>
<span class="staging">(ĝoje)</span> Jes, ĉu ne vere!</p>

<p>HEDDA<br>
Tion ja montris klare la vizaĝo de asesoro Brack.</p>

<p>LØVBORG<br>
Kiel do?</p>

<p>HEDDA<br>
Li ridetis iom moke, kiam vi ne kuraĝis eniri tien al la tablo.</p>

<p>LØVBORG<br>
Mi ne kuraĝis! Mi prefere volis ja resti ĉi tie kaj paroli kun
<em>vi</em>.</p>

<p>ELVSTED<br>
Estis ja tute kompreneble, Hedda.</p>

<p>HEDDA<br>
Sed tion la asesoro ne povis suspekti. Kaj mi ankaŭ vidis, ke li
ekridetis kaj ĵetis okulumon al Tesman, kiam vi eĉ ne kuraĝis
kunveni al tiu povra, eta festeno.</p>

<p>LØVBORG<br>
Kuraĝis! Vi diras ke mi ne kuraĝis?</p>

<p>HEDDA<br>
Ne mi. Sed tiel asesoro Brack komprenis la staton.</p>

<p>LØVBORG<br>
Lasu nur tion al li.</p>

<p>HEDDA<br>
Vi do ne kuniros?</p>

<p>LØVBORG<br>
Mi restos ĉe vi kaj Tea.</p>

<p>ELVSTED<br>
Jes, Hedda, — tion vi ja povas pensi.</p>

<p>HEDDA<br>
<span class="staging">(ridetas kaj kapklinas aprobe al <b>Løvborg</b>)</span> Do fundamente solide
masonita. Principofirma por ĉiam. Jen kia devas esti viro! <span class="staging">(turnas
sin al <b>sinjorino Elvsted</b> kaj frapetas ŝin)</span> Nu, ĉu mi ne tion
diris, kiam vi, tute freneza, venis ĉi tien ĉimatene —</p>

<p>LØVBORG<br>
<span class="staging">(mirigita)</span> Freneza!</p>

<p>ELVSTED<br>
<span class="staging">(terurigita)</span> Hedda, — Hedda do —!</p>

<p>HEDDA<br>
Jen, rigardu nur mem! Ne estas ja necese iri en tiu morta timo —
<span class="staging">(interrompante)</span> Do, jen ni tri povas esti gajaj!</p>

<p>LØVBORG<br>
<span class="staging">(estas skuita)</span> Aha, — kio do estas tio ĉi, sinjorino Tesman!</p>

<p>ELVSTED<br>
Ho Dio, ho Dio, Hedda! Kion vi diras! Kion vi faras!</p>

<p>HEDDA<br>
Restu nur trankvila! La abomena asesoro sidas vin observante.</p>

<p>LØVBORG<br>
En morta timo, do. Pro mi.</p>

<p>ELVSTED<br>
<span class="staging">(mallaŭte, plende)</span> Ho, Hedda, — nun vi igis min tute malfeliĉa!</p>

<p>LØVBORG<br>
<span class="staging">(rigardas ŝin dum momento fikse; grimacas)</span> Do <em>tio</em> estis de la
kamarado la senrezerva fido al mi.</p>

<p>ELVSTED<br>
<span class="staging">(petoplene)</span> Ho, kara amiko, — vi devas unue aŭskulti —!</p>

<p>LØVBORG<br>
<span class="staging">(prenas unu el la plenaj punĉoglasoj, suprenlevas ĝin, kaj diras
malrapide per raŭka voĉo)</span> Via tosto, Tea! <span class="staging">(li malplenigas
la glason, demetas ĝin kaj prenas la alian)</span></p>

<p>ELVSTED<br>
<span class="staging">(mallaŭte)</span> Ho, Hedda, Hedda, — kial vi tion volus!</p>

<p>HEDDA<br>
Volus! Mi? Ĉu vi estas freneza?</p>

<p>LØVBORG<br>
Kaj ankaŭ toston por vi, sinjorino Tesman. Dankon pro la vero. Ĝi
vivu! <span class="staging">(li trinkas kaj volas denove plenigi la glason)</span></p>

<p>HEDDA<br>
<span class="staging">(metas la manon sur lian brakon)</span> Nu, nu, — ne pli nune. Memoru, ke
vi iros en festenon.</p>

<p>ELVSTED<br>
Ne, ne, ne!</p>

<p>HEDDA<br>
Ŝ-ŝ! Ili sidas vin rigardante.</p>

<p>LØVBORG<br>
<span class="staging">(demetas la glason)</span> Vi, Tea, — diru nun la veron.</p>

<p>ELVSTED<br>
Jes!</p>

<p>LØVBORG<br>
Ĉu la notario sciis, ke vi postvojaĝus min?</p>

<p>ELVSTED<br>
<span class="staging">(tordas siajn manojn)</span> Ho, Hedda, — vi aŭdas pri kio li demandas!</p>

<p>LØVBORG<br>
Ĉu estis interkonsento inter vi kaj li, ke vi vojaĝu al la urbo por
observi min? Eble estis la notario mem, kiu igis vin tion fari? Aha,
vi, — eble li denove bezonis min en la oficejo! Aŭ ĉu estas ĉe la
kartotablo ke mi mankis al li?</p>

<p>ELVSTED<br>
<span class="staging">(mallaŭte, ĝemplende)</span> Ho, Løvborg, Løvborg —!</p>

<p>LØVBORG<br>
<span class="staging">(prenas glason kaj volas ĝin plenigi)</span> Ankaŭ tosto por la maljuna
notario!</p>

<p>HEDDA<br>
<span class="staging">(lin deturnante)</span> Ne pli nun. Memoru, ke vi eliru por legi por
Tesman!</p>

<p>LØVBORG<br>
<span class="staging">(trankvile, demetas la glason)</span> Estis stulte de mi, Tea, tio ĉi. Jen
konduti tiel, mi pensas. Ne koleru pro mi, vi kara, kara kamarado. Vi
vidos, — kaj vi kaj la aliaj, — ke kvankam mi iun fojon falis, do
—. Nun mi restariĝis! Pere de <em>via</em> helpo, Tea.</p>

<p>ELVSTED<br>
<span class="staging">(ĝojbrile)</span> Ho Dio, dankon —!</p>

<p class="staging">(<b>Brack</b> intertempe rigardis sian horloĝon. Li kaj <b>Tesman</b> ekstaras
kaj venas en la salonon.)</p>

<p>BRACK<br>
<span class="staging">(prenas sian ĉapelon kaj mantelon)</span> Jen, sinjorino Tesman, nun estas
horo por foriri.</p>

<p>HEDDA<br>
Nun do estas.</p>

<p>LØVBORG<br>
<span class="staging">(ekstaras)</span> Ankaŭ por mi, sinjoro Asesoro.</p>

<p>ELVSTED<br>
<span class="staging">(mallaŭte kaj petante)</span> Ho, Løvborg, — ne faru!</p>

<p>HEDDA<br>
<span class="staging">(pinĉas ŝian brakon)</span> Ili aŭdas vin!</p>

<p>ELVSTED<br>
<span class="staging">(krias malforte)</span> Aj!</p>

<p>LØVBORG<br>
<span class="staging">(al <b>Brack</b>)</span> Vi bonvole invitis min kunveni.</p>

<p>BRACK<br>
Jen, vi tamen venos?</p>

<p>LØVBORG<br>
Jes, multan dankon.</p>

<p>BRACK<br>
Por mi ĝojege —</p>

<p>LØVBORG<br>
<span class="staging">(ekprenas la paketon de paperoj kaj diras al <b>Tesman</b>)</span> Ĉar mi
dezirus montri al vi ion kaj aliaĵon antaŭ ol ĝin transdoni.</p>

<p>TESMAN<br>
Jen, imagu, — estos amuze! — Sed kara Hedda, kiel vi hejmenirigos
sinjorinon Elvsted? Ĉu?</p>

<p>HEDDA<br>
Nu, por tio ni ĉiuokaze trovos rimedon.</p>

<p>LØVBORG<br>
<span class="staging">(rigardas la sinjorinojn)</span> Sinjorino Elvsted? Kompreneble mi revenos
por ŝin serĉi. <span class="staging">(pli proksime)</span> Proksimume je la deka, sinjorino
Tesman? Ĉu tio konvenas?</p>

<p>HEDDA<br>
Jes, certe. Ege konvene.</p>

<p>TESMAN<br>
Nu, do ĉio estas en bona ordo. Sed min vi ne devas atendi tiom frue,
Hedda.</p>

<p>HEDDA<br>
Ho, kara, vi restu tiom longe — tiom longe, kiom vi volas.</p>

<p>ELVSTED<br>
<span class="staging">(en obtuza timo)</span> Sinjoro Løvborg, — mi do restos ĉi tie, ĝis vi
revenos.</p>

<p>LØVBORG<br>
<span class="staging">(kun la ĉapelo en la mano)</span> Memkompreneble, Sinjorino.</p>

<p>BRACK<br>
Kaj jen ekveturas la amuzad-trajno, miaj sinjoroj! Mi esperas, ke ni
festenos vivece, kiel certa bela sinjorino diradas.</p>

<p>HEDDA<br>
Aj, se la bela sinjorino povus ĉeesti nevidata —!</p>

<p>BRACK<br>
Kial nevidata?</p>

<p>HEDDA<br>
Por aŭskulti iujn el viaj spritaĵoj sen pudoraj diskretaĵoj,
sinjoro Asesoro.</p>

<p>BRACK<br>
<span class="staging">(ridas)</span> Tion mi ne volas konsili al la bela sinjorino.</p>

<p>TESMAN<br>
<span class="staging">(ankaŭ li ridas)</span> Ne, nun vi estas amuza, Hedda. Jen, imagu!</p>

<p>BRACK<br>
Nu, adiaŭ, adiaŭ, sinjorinoj!</p>

<p>LØVBORG<br>
<span class="staging">(kapklinas adiaŭe)</span> Do je la deka.</p>

<p class="staging">(<b>Brack</b>, <b>Løvborg</b> kaj <b>Tesman</b> eliras tra la pordo de la
antaŭĉambro. Samtempe <b>Berte</b> venas de la malantaŭa ĉambro kun
eklumigita lampo, kiun ŝi metas sur la salontablon, kaj eliras la
saman vojon.)</p>

<p>ELVSTED<br>
<span class="staging">(ekstaris kaj maltrankvile paŝas sur la planko)</span> Hedda, — Hedda, —
al kio tio ĉi kondukos!</p>

<p>HEDDA<br>
Je la deka, — tiam li do revenos. Mi vizie vidas lin. Kun vitfolioj
en la hararo. Verva kaj vigla —</p>

<p>ELVSTED<br>
Dio donu ke tiel estos.</p>

<p>HEDDA<br>
Kaj tiam, vidu, — tiam li estos regajninta la regadon de si mem.
Tiam li estos libera homo dum ĉiuj siaj tagoj.</p>

<p>ELVSTED<br>
Ho Dio, jes, — se nur tiel li venos, kiel vi lin vizias.</p>

<p>HEDDA<br>
Tiel kaj ne alimaniere li venos! <span class="staging">(ekstaras kaj sin proksimigas)</span>
Dubu pri li, vi, tiom longe kiom vi volas. Mi fidas lin. Kaj nun ni
testu —</p>

<p>ELVSTED<br>
Vi havas iun kaŝ-intencon, Hedda!</p>

<p>HEDDA<br>
Jes, estas. Unu fojon en la vivo mi volas havi potencon sur la sorto
de homo.</p>

<p>ELVSTED<br>
Ĉu vi ne tion havas?</p>

<p>HEDDA<br>
Ne havas — kaj neniam havis.</p>

<p>ELVSTED<br>
Sed sur via edzo do?</p>

<p>HEDDA<br>
Hoj, <em>tio</em> efektive valorus la penon. Ho, se vi povus kompreni, kiom
malriĉa mi estas. Kaj <em>vi</em> havu la favoron esti tiom riĉa!
<span class="staging">(ĉirkaŭbrakas ŝin pasie)</span> Mi pensas, ke mi tamen forbruligos
viajn harojn.</p>

<p>ELVSTED<br>
Lasu min! Lasu min! Mi timas vin, Hedda!</p>

<p>BERTE<br>
<span class="staging">(en la pordaperturo)</span> La tetablo estas pretigita en la manĝoĉambro,
Sinjorino.</p>

<p>HEDDA<br>
Bone. Ni venos.</p>

<p>ELVSTED<br>
Ne, ne, ne! Mi prefere iru hejmen sola! Tuj!</p>

<p>HEDDA<br>
Sensencaĵo! Unue vi havu tiun teakvon, vi eta stultulino. Kaj poste,
— Je la deka, — revenos Ejlert Løvborg — kun vitfolioj en la
hararo.</p>

<p class="staging">(Kvazaŭ perforte ŝi tiras <b>sinjorinon Elvsted</b> al la pordo.)</p>
</div>
<div class="acte">
<h3 class="actehead">TRIA AKTO</h3>

<p class="staging">(La ĉambro de <b>gesinjoroj Tesman</b>. La pordokurtenoj estas tiritaj
antaŭ la aperturo. Tiel same antaŭ la vitra pordo. Sur la tablo la
kerosenlampo kun ŝirmilo, meĉo malsuprenŝraŭbita, lumas malklare.
En la forno, kies pordo estas malferma, estis fajro, kiu nun preskaŭ
estingiĝis.)</p>

<p class="staging">(<b>Sinjorino Elvsted</b>, envolvita en granda ŝalo kaj kun la piedoj sur
skabelo, sidas tute apud la forno, malantaŭenklinita en la
apogseĝo. <b>Hedda</b> kuŝas vestita, dormante sur la sofo kun kovrilo
sur si.)</p>

<p>ELVSTED<br>
<span class="staging">(post paŭzo, ekrektigas sin en la seĝo kaj aŭskultas atente.
Poste, laca, ŝi denove malleviĝas kaj mallaŭte plendas)</span> Ankoraŭ
ne! — Ho Dio, — ho Dio, — ankoraŭ ne.</p>

<p class="staging">(<b>Berte</b> singardeme ŝteliras enen tra la pordo de la antaŭĉambro.
Ŝi havas leteron en la mano.)</p>

<p>ELVSTED<br>
<span class="staging">(turnas sin kaj flustras maltrankvile)</span> Nu, — ĉu iu venis?</p>

<p>BERTE<br>
<span class="staging">(mallaŭte)</span> Jes, ĵus venis knabino kun tiu ĉi letero.</p>

<p>ELVSTED<br>
<span class="staging">(rapide, etendas la manon)</span> Letero! Donu al mi!</p>

<p>BERTE<br>
Ne, ĝi estas por la doktoro, Sinjorino.</p>

<p>ELVSTED<br>
Nu tiel.</p>

<p>BERTE<br>
Estis la servistino de fraŭlino Tesman, kiu alportis ĝin. Mi metos
ĝin ĉi tien sur la tablon.</p>

<p>ELVSTED<br>
Jes, tion faru.</p>

<p>BERTE<br>
<span class="staging">(demetas la leteron)</span> Estas plej bone, ke mi estingu la lampon. Ĝi
fumas.</p>

<p>ELVSTED<br>
Jes, estingu. Baldaŭ fariĝos taglumo.</p>

<p>BERTE<br>
<span class="staging">(estingas)</span> Jam estas taglumo, Sinjorino.</p>

<p>ELVSTED<br>
Jes, hela tago! Kaj ankoraŭ ne hejmenveninta —!</p>

<p>BERTE<br>
Ho, Dio, — mi pensis ke tiel okazus.</p>

<p>ELVSTED<br>
Vi tion pensis?</p>

<p>BERTE<br>
Jes, kiam mi vidis ke certa viro estas reveninta al la urbo, tiam —.
Kaj ilin kuntiris. Ĉar pri tiu sinjoro oni ja aŭdis sufiĉe antaŭ
iom da tempo.</p>

<p>ELVSTED<br>
Ne tiom laŭte parolu. Vi vekas Sinjorinon.</p>

<p>BERTE<br>
<span class="staging">(rigardas al la sofo kaj suspiras)</span> Ne, Dio, — lasu ŝin nur dormi,
kompatindulinon. — Ĉu mi metu ion pli en la fornon?</p>

<p>ELVSTED<br>
Dankon, ne por mi.</p>

<p>BERTE<br>
Jen do. <span class="staging">(ŝi malrapide eliras tra la pordo de la antaŭĉambro)</span></p>

<p>HEDDA<br>
<span class="staging">(vekiĝas pro la fermo de la pordo kaj suprenrigardas)</span> Kio estas —!</p>

<p>ELVSTED<br>
Estis nur la servistino —</p>

<p>HEDDA<br>
<span class="staging">(ĉirkaŭrigardas)</span> Ha, jen en la salono —! Jes nun mi ja memoras —
<span class="staging">(rektigas sin, sidanta sur la sofo, streĉas sin kaj frotas siajn
okulojn)</span> Kioma horo estas, Tea?</p>

<p>ELVSTED<br>
<span class="staging">(rigardas sian horloĝon)</span> Ĝi jam pasis la sepan.</p>

<p>HEDDA<br>
Kiam revenis Tesman?</p>

<p>ELVSTED<br>
Li ankoraŭ ne revenis.</p>

<p>HEDDA<br>
Ankoraŭ ne hejmenvenis?</p>

<p>ELVSTED<br>
<span class="staging">(ekstaras)</span> Eĉ ne unu revenis.</p>

<p>HEDDA<br>
Kaj ni, kiuj sidis ĉi tie maldormante kaj atendante ĝis la kvara —</p>

<p>ELVSTED<br>
<span class="staging">(tordas la manojn)</span> Kaj <em>tiel</em> kiel mi lin atendis!</p>

<p>HEDDA<br>
<span class="staging">(oscedas kaj diras kun la mano kovrante la buŝon)</span> Ho jes, — pro
tio ni estus nin ŝparintaj.</p>

<p>ELVSTED<br>
Ĉu vi iom dormis poste?</p>

<p>HEDDA<br>
Ho jes, Mi opinias, ke mi dormis sufiĉe bone. Ĉu vi ne?</p>

<p>ELVSTED<br>
Eĉ ne momenton. Mi ne povis, Hedda. Estis tute neeble por mi.</p>

<p>HEDDA<br>
<span class="staging">(ekstaras kaj proksimiĝas al ŝi)</span> Nu, nu, nu! Ne estas kaŭzo por
maltrankvilo. Mi bone komprenas kiel statas.</p>

<p>ELVSTED<br>
Jes, kaj kion vi do kredas? Ĉu vi povas al mi diri?</p>

<p>HEDDA<br>
Nu, kompreneble tre longe daŭris ĉe la asesoro —</p>

<p>ELVSTED<br>
Ho Dio, jes, — certe daŭris. Sed tamen —</p>

<p>HEDDA<br>
Kaj jen, vidu, tiam Tesman ne volis hejmenveni kaj fari bruon kaj
sonorigi meze dum la nokto. <span class="staging">(ridas)</span> Eble li ankaŭ ne volis montri
sin — tia ĵus post viveca festeno.</p>

<p>ELVSTED<br>
Sed kara, — kien li do estus irinta?</p>

<p>HEDDA<br>
Kompreneble li iris al la onklinoj kaj sin kuŝigis <em>tie</em>. Ili havas
ja lian antaŭan ĉambron atendanta.</p>

<p>ELVSTED<br>
Ne, ĉe <em>ili</em> li ne povas esti. Ĉar ĵus venis letero al li de
fraŭlino Tesman. Jen ĝi kuŝas.</p>

<p>HEDDA<br>
Ĉu? <span class="staging">(rigardas la surskribon)</span> Jes, vere estas de onklino Julle
propramane. Nu, do li kompreneble restas ĉe la asesoro. Kaj Ejlert
Løvborg, li sidas legante kun vitfolioj en la hararo.</p>

<p>ELVSTED<br>
Ho Hedda, vi nur paroladas kaj diras ion pri kio vi mem ne kredas.</p>

<p>HEDDA<br>
Vi vere estas stulta, Tea.</p>

<p>ELVSTED<br>
Ho ja, bedaŭrinde, mi do eble tia estas.</p>

<p>HEDDA<br>
Kaj kiel morte laca vi aspektas.</p>

<p>ELVSTED<br>
Jes, mi vere <em>estas</em> morte laca.</p>

<p>HEDDA<br>
Nu, tial vi faru, kiel mi diras. Iru en mian ĉambron kaj kuŝigu vin
tempeton sur mia lito.</p>

<p>ELVSTED<br>
Ho ne, ne, — mi tamen ne kapablas dormi.</p>

<p>HEDDA<br>
Certe vi kapablas.</p>

<p>ELVSTED<br>
Sed via edzo certe estos baldaŭ revenanta. Kaj jen mi devas tuj
scii —</p>

<p>HEDDA<br>
Mi atentigos vin, kiam li revenos.</p>

<p>ELVSTED<br>
Do, vi tion promesas, Hedda?</p>

<p>HEDDA<br>
Jes, tion vi povas fidi. Nur eniru kaj dormu dume.</p>

<p>ELVSTED<br>
Dankon. Do mi tion provu. <span class="staging">(ŝi iras tra la malantaŭa ĉambro)</span></p>

<p class="staging">(<b>Hedda</b> iras al la vitra pordo kaj flankentiras la kurtenojn. Hela
taglumo ŝutiĝas en la salonon. Poste ŝi prenas de la skribotablo
malgrandan manspegulon, rigardas sin en ĝi kaj ordigas la harojn.
Ŝi iras al la pordo de la antaŭĉambro kaj premas la butonon de la
sonorilo.)</p>

<p class="staging">(<b>Berte</b> iom poste envenas tra la pordo.)</p>

<p>BERTE<br>
Ĉu Sinjorino ion deziras?</p>

<p>HEDDA<br>
Jes, bonvole metu ion pli en la fornon. Mi ja vere frostadas.</p>

<p>BERTE<br>
Jes brr, — tuj kaj senprokraste estu varme.</p>

<p class="staging">(Ŝi kunrastas la ardaĵojn kaj enmetas lignopecon.)</p>

<p>BERTE<br>
<span class="staging">(haltas kaj aŭskultas)</span> Nun oni sonorigas ĉe la ĉefpordo,
Sinjorino.</p>

<p>HEDDA<br>
Do eliru, kaj malfermu. Mi mem okupiĝu pri la forno.</p>

<p>BERTE<br>
Baldaŭ ekflamos. <span class="staging">(ŝi eliras tra la antaŭĉambra pordo)</span></p>

<p class="staging">(<b>Hedda</b> genuas sur la skabelon kaj metas plurajn lignopecojn en la
fornon.)</p>

<p class="staging">(Post mallonga daŭro <b>Jørgen Tesman</b> envenas de la antaŭĉambro. Li
aspektas laca kaj iom serioza. Ŝteliras piedpinte direkte al la
pordaperturo, kaj volas engliti inter la kurtenojn.)</p>

<p>HEDDA<br>
<span class="staging">(apud la forno, ne suprenrigardante)</span> Bonan matenon.</p>

<p>TESMAN<br>
<span class="staging">(turnas sin)</span> Hedda! <span class="staging">(proksimiĝas)</span> Sed kara vi, — tiom frue
ellitiĝinta! Ĉu?</p>

<p>HEDDA<br>
Jes, mi tre frue ellitiĝis hodiaŭ.</p>

<p>TESMAN<br>
Kaj mi, kiu estis certa, ke vi ankoraŭ kuŝus dormante! Jen imagu,
Hedda!</p>

<p>HEDDA<br>
Ne parolu tiom laŭte. Sinjorino Elvsted kuŝas ene ĉe mi.</p>

<p>TESMAN<br>
Sinjorino Elvsted, ĉu ŝi restis dum la nokto?</p>

<p>HEDDA<br>
Jes, neniu ja venis por ŝin serĉi.</p>

<p>TESMAN<br>
Ne, do neniu faris.</p>

<p>HEDDA<br>
<span class="staging">(fermas la pordon de la forno kaj ekstaras)</span> Nu, ĉu estis tiom amuze
ĉe la asesoro?</p>

<p>TESMAN<br>
Ĉu vi estis timoplena pro mi? Ĉu?</p>

<p>HEDDA<br>
Ne, pri tio mi eĉ ne momenton pensis. Sed mi demandis, ĉu vi bone
amuziĝis.</p>

<p>TESMAN<br>
Jes vere. Tiun ĉi fojon, do —. Sed pleje en la komenco, ŝajnas al
mi. Ĉar tiam Ejlert legis por mi. Ni alvenis ja pli ol horon tro
frue, — jen imagu! Kaj Brack tiom okupiĝis pri la aranĝo. Sed dume
Ejlert legis.</p>

<p>HEDDA<br>
<span class="staging">(eksidas dekstre de la tablo)</span> Nu? Rakontu —</p>

<p>TESMAN<br>
<span class="staging">(eksidas sur skabelon ĉe la forno)</span> Sciu, Hedda, neeblas por vi
imagi, kia verko tiu fariĝos! Certe estas io el la plej rimarkinda
skribita. Jen imagu!</p>

<p>HEDDA<br>
Ja, ja, tio ne interesas min —</p>

<p>TESMAN<br>
Mi devas ion konfesi al vi, Hedda. Kiam li estis leginta, — io
malica kreskis en mi.</p>

<p>HEDDA<br>
Io malica?</p>

<p>TESMAN<br>
Mi sidis kaj enviis Ejlert, ke li kapablis skribi tiaĵon. Jen imagu,
Hedda!</p>

<p>HEDDA<br>
Jes, ja, mi ja imagas!</p>

<p>TESMAN<br>
Kaj scii ke li, — tiel naturdotita — bedaŭrinde tamen estas
neplibonigebla.</p>

<p>HEDDA<br>
Ĉu vi ne sugestas, ke li havas pli da vitaleco ol la aliaj?</p>

<p>TESMAN<br>
Ne, bona Dio —. Jen vidu, li tute ne povas moderigi sin meze en la
ĝuo.</p>

<p>HEDDA<br>
Kaj en kio rezultiĝis ĉio — fine?</p>

<p>TESMAN<br>
Nu, mi trovas, ke vere estis bakanalo, Hedda.</p>

<p>HEDDA<br>
Ĉu li havis vitfoliojn en la hararo?</p>

<p>TESMAN<br>
Vitfoliojn? Ne, tion mi eĉ ne videtis. Sed li donis longan, konfuzan
paroladon por la virino, kiu inspiris lin dum la laboro. Ja, tiel li
sin esprimis.</p>

<p>HEDDA<br>
Ĉu li nomis ŝin?</p>

<p>TESMAN<br>
Ne, tion li ne faris. Sed mi ne povas imagi, ke estus iu alia ol
sinjorino Elvsted.

</p><p>HEDDA<br>
Nu, — kie vi disiĝis de li?</p>

<p>TESMAN<br>
Sur la vojo hejmen. Ni ekiris, — la lastaj de ni, — samtempe. Kaj
Brack ankaŭ kuniris por spiri freŝan aeron. Kaj jen, vidu, ni
decidis akompani Ejlert hejmen. Jes, ĉar li estis ja vere
superŝarĝita!</p>

<p>HEDDA<br>
Do li estis.</p>

<p>TESMAN<br>
Sed nun vi aŭdu la plej rimarkindan, Hedda! Aŭ la bedaŭrindan mi
estus prefere dirinta. Ho, — mi preskaŭ hontas — pro Ejlert —
tion rakonti —</p>

<p>HEDDA<br>
Jen do —?</p>

<p>TESMAN<br>
Nu, dum ni tiel iris laŭvoje, vidu, jen mi hazarde iom
malantaŭiĝis. Nur kelkajn minutojn, — jen imagu!</p>

<p>HEDDA<br>
Jes, ja, Dio, sed —?</p>

<p>TESMAN<br>
Kaj kiam mi rapidas post la aliajn, jen, ĉu vi scias, kion mi trovas
ĉe la vojrando? Ĉu?</p>

<p>HEDDA<br>
Ne, kiel mi povus tion scii!</p>

<p>TESMAN<br>
Nepre ne tion al iu ajn diru, Hedda. Atentu bone! Promesu al mi pro
Ejlert. <span class="staging">(tiras paketon en papervolvaĵo el la poŝo de la mantelo)</span>
Jen, imagu, — tion ĉi mi trovis.</p>

<p>HEDDA<br>
Ĉu ne estas la paketo, kiun li kunportis ĉi tien hieraŭ?</p>

<p>TESMAN<br>
Jes, ĝuste, estas lia valora, unika manuskripto! Kaj tiun li tie
promenante perdis — sen tion rimarki. Jen nur imagu, Hedda! Kiom
bedaŭrinde —</p>

<p>HEDDA<br>
Sed kial do vi ne tuj redonis al li la paketon?</p>

<p>TESMAN<br>
Ne, tion mi ne kuraĝis — pro lia tiama stato —</p>

<p>HEDDA<br>
Ĉu vi eĉ ne diris al iuj el la aliaj, ke vi ĝin trovis?</p>

<p>TESMAN<br>
Ho, tute ne. Kompreneble ke tion mi ne volis fari respekte al Ejlert.</p>

<p>HEDDA<br>
Do estas neniu, kiu scias, ke vi havas la manuskripton de Ejlert
Løvborg?</p>

<p>TESMAN<br>
Ne, kaj tion ankaŭ neniu sciu.</p>

<p>HEDDA<br>
Kaj poste, pri kio vi kun li interparolis?</p>

<p>TESMAN<br>
Mi ne plu havis ŝancon kun li paroli. Ĉar kiam ni venis en la
stratojn, tiam li kaj du aŭ tri aliaj tute malaperis por ni. Jen
imagu!</p>

<p>HEDDA<br>
Nu? Ili do akompanis lin hejmen.</p>

<p>TESMAN<br>
Jes, aspekte ili tion faris. Kaj ankaŭ Brack foriris.</p>

<p>HEDDA<br>
Kaj kien vi poste stumblis?</p>

<p>TESMAN<br>
Jen, mi kaj kelkaj el la aliaj, ni akompanis unu el la vivecaj uloj,
kaj trinkis matenkafon tie ĉe li. Aŭ pli ĝuste nomi ĝin
noktokafo. Ĉu? Sed kiam mi nun estos iom ripozinta — kaj kiam mi
opinios ke Ejlert, la kompatindulo, satdormis, tiam mi devos iri al
li kun tio ĉi.</p>

<p>HEDDA<br>
<span class="staging">(etendas la manon por la paketo)</span> Ne, — ne transdonu ĝin! Ne tuj,
mi diras. Lasu min legi ĝin unue.</p>

<p>TESMAN<br>
Ne, kara, bona Hedda, je Dio, tion mi ne kuraĝas.</p>

<p>HEDDA<br>
Vi ne kuraĝas?</p>

<p>TESMAN<br>
Ne, — ĉar vi bone povas imagi, kiom malespera li fariĝos, kiam li
vekiĝas, kaj mankas al li la manuskripto. Ĉar sciu ke li ne havas
kopion! Tion li mem diris.</p>

<p>HEDDA<br>
<span class="staging">(rigardas lin kvazaŭ esplorante)</span> Kaj tiaĵon oni ne povas denove
skribi? Ankoraŭ fojon, ĉu?</p>

<p>TESMAN<br>
Tio neniam eblus, mi kredas. Ĉar la inspiro, — jen vidu —</p>

<p>HEDDA<br>
Jes, ja, — ĝuste tiel do estas — <span class="staging">(pasante)</span> Sed mi memoras, —
jen letero por vi.</p>

<p>TESMAN<br>
Ĉu, imagu —!</p>

<p>HEDDA<br>
<span class="staging">(ĝin donante)</span> Venis frue ĉi-matene.</p>

<p>TESMAN<br>
De onklino Julle. Kio do estas? <span class="staging">(metas la paketon sur la alian
skabelon, malfermas la leteron, trakuras ĝin kaj eksaltas)</span></p>

<p>TESMAN<br>
Ho Hedda, — ŝi skribas, ke la bedaŭrinda onklino Rina kuŝas ĉe
la morto!</p>

<p>HEDDA<br>
Tion oni devus ja atendi.</p>

<p>TESMAN<br>
Kaj se mi dezirus ankoraŭ fojon vidi ŝin, mi devas rapidi. Mi tuj
kuros tien.</p>

<p>HEDDA<br>
<span class="staging">(subpremas rideton)</span> Vi eĉ volas kuri?</p>

<p>TESMAN<br>
Ho, plej kara Hedda, — se vi povus decidigi vin kuniri! Jen imagu!</p>

<p>HEDDA<br>
<span class="staging">(ekstaras kaj diras lace kaj repuŝante)</span> Ne, ne; ne petu min pri
tiaĵo. Mi ne volas vidi malsanon kaj morton. Ne trudu al mi ion
malbelan.</p>

<p>TESMAN<br>
Nu, Dio do —! <span class="staging">(ĉirkaŭkuras)</span> Mian ĉapelon —? Mian mantelon —?
Nu, en la antaŭĉambro —. Mi kore esperas, ke mi ne venos tro
malfrue, Hedda? Ĉu?</p>

<p>HEDDA<br>
Ho, nur kuru, kaj —</p>

<p class="staging">(<b>Berte</b> venas ĉe la pordo de la antaŭĉambro.)</p>

<p>BERTE<br>
Asesoro Brack staras ekstere, kaj demandas ĉu li povus enveni.</p>

<p>TESMAN<br>
Je tiu ĉi tempo! Ne, nun ne eblas por mi akcepti lin.</p>

<p>HEDDA<br>
Sed mi povas. <span class="staging">(al <b>Berte</b>)</span> Petu la asesoron enveni. <span class="staging">(<b>Berte</b>
eliras)</span></p>

<p>HEDDA<br>
<span class="staging">(rapide flustrante)</span> La paketon, Tesman! <span class="staging">(ŝi prenas ĝin de la
skabelo)</span></p>

<p>TESMAN<br>
Jes, donu ĝin al mi!</p>

<p>HEDDA<br>
Ne, ne, mi kaŝos ĝin por vi dume.</p>

<p class="staging">(Ŝi iras al la skribotablo, kaj metas ĝin en la librobreton.
<b>Tesman</b> penas pro urĝeco kaj ne kapablas surtiri la gantojn.)</p>

<p class="staging">(<b>Asesoro Brack</b> envenas de la antaŭĉambro.)</p>

<p>HEDDA<br>
<span class="staging">(kapklinas al li)</span> Nu, vi ja estas frumatena birdo.</p>

<p>BRACK<br>
Jes, vi trovas, ĉu ne? <span class="staging">(al <b>Tesman</b>)</span> Ĉu ankaŭ vi eliros?</p>

<p>TESMAN<br>
Jes, mi nepre devas viziti la onklinojn. Imagu, — la malsana, ŝi
kuŝas ĉe la morto, la bedaŭrinda.</p>

<p>BRACK<br>
Nu Dio, ĉu tiel? Sed jen ne lasu min reteni vin. En tia serioza
momento —</p>

<p>TESMAN<br>
Jes, mi vere devas kuri —. Adiaŭ! Adiaŭ!</p>

<p class="staging">(Li rapidas eksteren tra la antaŭĉambra pordo.)</p>

<p>HEDDA<br>
<span class="staging">(proksimiĝas)</span> Aspekte estis pli ol vivece hejme ĉe vi ĉi tiun
nokton, sinjoro Asesoro.</p>

<p>BRACK<br>
Mi eĉ ankoraŭ ne ŝanĝis vestojn, sinjorino Hedda.</p>

<p>HEDDA<br>
Ankaŭ vi ne?</p>

<p>BRACK<br>
Ne, kiel vi vidas. Sed kion Tesman rakontis pri la noktaj
travivaĵoj?</p>

<p>HEDDA<br>
Oho, ion tedegan. Nur ke ili ie eniris kaj trinkis kafon.</p>

<p>BRACK<br>
Pri tiu kafokunveno mi jam estas informita. Tie Ejlert Løvborg ne
partoprenis, mi opinias?</p>

<p>HEDDA<br>
Ne, antaŭe ili jam akompanis lin hejmen.</p>

<p>BRACK<br>
Ankaŭ Tesman?</p>

<p>HEDDA<br>
Ne, sed kelkaj aliaj, li diris.</p>

<p>BRACK<br>
<span class="staging">(ridetas)</span> Jørgen Tesman vere estas naiva animo, sinjorino Hedda.</p>

<p>HEDDA<br>
Jes, Dio scias ke li estas. Sed ĉu io kaŝiĝas en la afero?</p>

<p>BRACK<br>
Jes, via suspekto ne estas senfunda.</p>

<p>HEDDA<br>
Nu jen! Eksidu, kara Asesoro. Tiel vi rakontos pli bone.</p>

<p class="staging">(Ŝi eksidas maldekstre de la tablo. <b>Brack</b> ĉe la longa flanko de
la tablo proksime al ŝi.)</p>

<p>HEDDA<br>
Nu jen, do?</p>

<p>BRACK<br>
Mi havis apartajn kialojn por postsekvi la vojojn de miaj gastoj —
aŭ pli ĝuste dirite, de kelkaj el miaj gastoj ĉi-nokte.</p>

<p>HEDDA<br>
Kaj inter ili eble estis ankaŭ Ejlert Løvborg?</p>

<p>BRACK<br>
Mi devas konfesi — li estis.</p>

<p>HEDDA<br>
Nun vi vere igas min scivolema —</p>

<p>BRACK<br>
Ĉu vi scias, kie li kaj kelkaj el la aliaj pasigis la reston de la
nokto, sinjorino Hedda?</p>

<p>HEDDA<br>
Se decas tion rakonti, jen faru.</p>

<p>BRACK<br>
Kompreneble, decas rakonti. Nu, ili vizitis neordinare animitan
vesperkunvenon.</p>

<p>HEDDA<br>
De la pasia speco?</p>

<p>BRACK<br>
De la plej pasia speco.</p>

<p>HEDDA<br>
Iom pli pri tio ĉi, Asesoro —</p>

<p>BRACK<br>
Løvborg estis antaŭe invitita, ankaŭ ili. Mi pri tio estis bone
informita. Sed tiam li rifuzis veni. Ĉar nun li ja surmetis novan
homecon, kiel vi scias.</p>

<p>HEDDA<br>
Tie norde ĉe la notario Elvsted. Sed li tamen iris?</p>

<p>BRACK<br>
Jes, vidu, sinjorino Hedda, — jen, bedaŭrinde, ĉe mi vizitas lin
la genio ĉivespere —</p>

<p>HEDDA<br>
Jes, tie li ja inspiriĝis, mi aŭdas.</p>

<p>BRACK<br>
Treege inspiriĝis. Nu, jen li ekhavis alian ideon, mi opinias. Ĉar
ni virhomoj, bedaŭrinde ne ĉiam estas tiom principfirmaj kiom ni
devus esti.</p>

<p>HEDDA<br>
Nu, vi mem ja estas escepto, asesoro Brack. Sed jen pri Løvborg —?</p>

<p>BRACK<br>
Jes, mallonge, — la fino estis, ke li alvenis en la salonojn de
fraŭlino Diana.</p>

<p>HEDDA<br>
De fraŭlino Diana?</p>

<p>BRACK<br>
Estis fraŭlino Diana, kiu prezentis la vesperkunvenan programon. Por
elektita rondo de amikinoj kaj admirantoj.</p>

<p>HEDDA<br>
Ĉu tiu estas iu ruĝhara?</p>

<p>BRACK<br>
Ĝuste.</p>

<p>HEDDA<br>
Iu tia — kantistino?</p>

<p>BRACK<br>
Nu ja, — ankaŭ tio. Kaj krome ega ĉasistino — de sinjoroj, —
sinjorino Hedda. Vi certe aŭdis pri ŝi. Ejlert Løvborg estis unu el
ŝiaj plej varmaj protektantoj — en siaj pli prosperaj jaroj.</p>

<p>HEDDA<br>
Kaj kiel tio ĉi finiĝis?</p>

<p>BRACK<br>
Ne tre amikece, aspektas. Fraŭlino Diana verŝajne de la plej
kortuŝa akcepto transiris al luktado —</p>

<p>HEDDA<br>
Kontraŭ Løvborg?</p>

<p>BRACK<br>
Jes. Li kulpigis ŝin aŭ la amikinojn, ke ili priŝtelis lin. Li
pretendis, ke lia poŝbiletujo malaperis. Kaj ankaŭ aliaj aĵoj.
Mallonge, li estus farinta teruregan tumulton.</p>

<p>HEDDA<br>
Kaj en kion rezultis tio?</p>

<p>BRACK<br>
Tio rezultis en komunan bataladon inter kaj sinjorinoj kaj sinjoroj.
Feliĉe fine alvenis la polico.</p>

<p>HEDDA<br>
Ĉu ankaŭ la polico?</p>

<p>BRACK<br>
Jes. Sed tio certe fariĝos multekosta ŝerco por Ejlert Løvborg, tiu
freneza homo.</p>

<p>HEDDA<br>
Nu!</p>

<p>BRACK<br>
Laŭdire li senbride kontraŭstaris. Li estus frapinta unu el la
policistoj sur la orelon kaj disŝirinta lian mantelon. Jen li sekve
estis kondukata al la stacio.</p>

<p>HEDDA<br>
De kie vi nun sciiĝis pri tio?</p>

<p>BRACK<br>
De la polico mem.</p>

<p>HEDDA<br>
<span class="staging">(rigardas penseme antaŭen)</span> Tiel do ĉio okazis. Kaj sekve li ne
havis vitfoliojn en la hararo.</p>

<p>BRACK<br>
Vitfoliojn, sinjorino Hedda?</p>

<p>HEDDA<br>
<span class="staging">(ŝanĝas voĉtonon)</span> Sed diru al mi nun, Asesoro, — kial vi do tiel
postsekvas kaj kaŝobservas Ejlert Løvborg?</p>

<p>BRACK<br>
Unue ne estas tute indiferente por mi se informiĝos dum la
ekzamenadoj, ke li venis rekte de mi.</p>

<p>HEDDA<br>
Ĉu ankaŭ fariĝos ekzamenoj?</p>

<p>BRACK<br>
Kompreneble. Cetere tio estu kiel tio estas. Sed mi opinias, ke mi,
kia amiko de la familio, devis havigi al vi kaj al Tesman kompletan
informon pri liaj noktaj heroaĵoj.</p>

<p>HEDDA<br>
Kial vere tion, asesoro Brack?</p>

<p>BRACK<br>
Nu, ĉar mi havas vivan suspekton, ke li volas uzi vin kiel ian
ŝirmilon.</p>

<p>HEDDA<br>
Ĉu, sed kial povas vi imagi tiaĵon!</p>

<p>BRACK<br>
Ho Dio, — ni ja ne estas blindaj, sinjorino Hedda. Atentu nur! Tiu
sinjorino Elvsted, verdire ŝi certe ne forlasos la urbon tiom frue.</p>

<p>HEDDA<br>
Nu, ĉu estus io inter tiuj du, jen estas multaj aliaj lokoj, kie ili
povos renkontiĝi.</p>

<p>BRACK<br>
Neniu hejmo. Ĉiuj decaj domoj estos de nun denove fermitaj por
Ejlert Løvborg.</p>

<p>HEDDA<br>
Kaj tia ankaŭ la mia devas esti, vi opinias?</p>

<p>BRACK<br>
Jes. Mi konfesas, ke estus por mi pli ol ĝene, se tiu sinjoro estus
enlasita ĉi tien. Se li, kia superflua — kaj entrudulo — sin
enŝovus en —</p>

<p>HEDDA<br>
En la triangulon?</p>

<p>BRACK<br>
Ĝuste. Estus por mi same kiel fariĝi senhejma.</p>

<p>HEDDA<br>
<span class="staging">(rigardas lin ridetante)</span> Do, — sola koko en la korto, — tio estas
via celo.</p>

<p>BRACK<br>
<span class="staging">(kapklinas malrapide kaj malaltigas la voĉon)</span> Jes, estas mia celo.
Kaj por tiu celo mi batalos — kun ĉiuj rimedoj, pri kiuj mi
disponas.</p>

<p>HEDDA<br>
<span class="staging">(perdante sian rideton)</span> Aspekte vi estas danĝera homo, — kiam
temas pri realigo.</p>

<p>BRACK<br>
Vi tion opinias?</p>

<p>HEDDA<br>
Jes, mi nun komencas tion kredi. Kaj mi estas kore ĝoja — tiom
longe, ke vi ne potencas super mi.</p>

<p>BRACK<br>
<span class="staging">(ridas dusence)</span> Ja-ja, sinjorino Hedda, — vi eble pravas pri tio.
Kiu scias, ĉu mi okaze ne estus viro por elpensi eĉ ion kaj alian.</p>

<p>HEDDA<br>
Do, sed aŭskultu nun, asesoro Brack! Aspektas ja kvazaŭ vi sidas
tie minacante.</p>

<p>BRACK<br>
<span class="staging">(ekstaras)</span> Ho, tute ne! La triangulo, vidu, — ĝi prefere
fortikiĝu kaj defendiĝu libervole.</p>

<p>HEDDA<br>
Tion ankaŭ mi opinias.</p>

<p>BRACK<br>
Jen mi do diris kion mi deziras. Kaj mi nun ree devas trovi la vojon
urben. Adiaŭ, sinjorino Hedda!</p>

<p class="staging">(Li iras al la vitra pordo.)</p>

<p>HEDDA<br>
<span class="staging">(ekstaras)</span> Vi iras tra la ĝardeno?</p>

<p>BRACK<br>
Jes, por mi estas pli mallonge.</p>

<p>HEDDA<br>
Jes, kaj krome estas ja vojo kaŝa.</p>

<p>BRACK<br>
Tute ĝuste. Mi ne estas kontraŭ kaŝaj vojoj. Foje ili povas esti
sufiĉe pikantaj.</p>

<p>HEDDA<br>
Kiam oni pafas per kugloj, vi opinias?</p>

<p>BRACK<br>
<span class="staging">(ĉe la pordo, ridas al ŝi)</span> Ho, oni vere ne pafas siajn dresitajn
kortkokojn!</p>

<p>HEDDA<br>
<span class="staging">(ankaŭ ŝi ridas)</span> Ho ne, kiam oni ne havas pli ol unu solan, —</p>

<p class="staging">(Ili kapsalutas adiaŭe, sub ridado. Li foriras. Ŝi fermas la pordon
post li.)</p>

<p class="staging">(<b>Hedda</b> staras momenton serioze rigardante eksteren. Poste ŝi iras
kaj rigardas tra la kurteno de la fona muro. Ŝi iras al la
skribotablo, prenas la paketon de <b>Løvborg</b> el la librobretaro kaj
volas foliumi la paperojn. La laŭta voĉo de <b>Berte</b> aŭdiĝas de la
antaŭĉambro. <b>Hedda</b> turnas sin kaj aŭskultas. Rapide ŝi metas la
paketon en la tirkeston, ŝlosas kaj metas la ŝlosilon sur la
skribilaron.)</p>

<p class="staging">(<b>Ejlert Løvborg</b> en mantelo kaj kun ĉapelo en la mano, tirmalfermas
la pordon de la antaŭĉambro. Li aspektas freneze kaj ekscitite.)</p>

<p>LØVBORG<br>
<span class="staging">(turnita al la pordo de la antaŭĉambro)</span> Kaj mi diras al vi, ke mi
devas kaj volas eniri! Jen do!</p>

<p class="staging">(Li fermas la pordon, turnas sin, vidas <b>Hedda</b>, regas sin tuj kaj
salutas.)</p>

<p>HEDDA<br>
<span class="staging">(ĉe la skribotablo)</span> Nu, sinjoro Løvborg, estas ege malfrue ke vi
venas serĉi Tea.</p>

<p>LØVBORG<br>
Aŭ ege frue ke mi envenas ĉe vi. Mi petas vin pardoni.</p>

<p>HEDDA<br>
Kiel vi scias, ke ŝi daŭre estas ĉe mi?</p>

<p>LØVBORG<br>
Oni diris en ŝia loĝejo, ke ŝi estis ekstere la tutan nokton.</p>

<p>HEDDA<br>
<span class="staging">(iras al la salona tablo)</span> Ĉu vi povis ion rimarki en la mienoj,
kiam ili tion diris?</p>

<p>LØVBORG<br>
<span class="staging">(rigardas ŝin demande)</span> Rimarki en la mienoj?</p>

<p>HEDDA<br>
Mi aludas, ĉu aspektis, kvazaŭ ili pensus ion aŭ iel pri tio?</p>

<p>LØVBORG<br>
<span class="staging">(subite komprenas)</span> Ho jes, tiel ja estas! Mi tiras ŝin malsupren
kun mi! Cetere mi nenion povis rimarki. — Tesman eble ankoraŭ ne
ellitiĝis?</p>

<p>HEDDA<br>
Ne, — mi ne kredas —</p>

<p>LØVBORG<br>
Kiam li hejmenvenis?</p>

<p>HEDDA<br>
Tre malfrue.</p>

<p>LØVBORG<br>
Ĉu li ion al vi rakontis?</p>

<p>HEDDA<br>
Jes, mi aŭdis ke estis sufiĉe viglece ĉe asesoro Brack.</p>

<p>LØVBORG<br>
Nenion pli?</p>

<p>HEDDA<br>
Ne, mi kredas ke ne. Krome mi estis tiel ege dormema —</p>

<p class="staging">(<b>Sinjorino Elvsted</b> envenas tra inter la kurtenoj sur la fona muro.)</p>

<p>ELVSTED<br>
<span class="staging">(proksimiĝas al li)</span> Ho, Løvborg! Fine —!</p>

<p>LØVBORG<br>
Jes, fine. Kaj tro malfrue.</p>

<p>ELVSTED<br>
<span class="staging">(rigardas lin en timo)</span> Kio estas tro malfrue!</p>

<p>LØVBORG<br>
Nun ĉio estas tro malfrue. Pri mi estas finite.</p>

<p>ELVSTED<br>
Ho ne, ne, — tion ne diru!</p>

<p>LØVBORG<br>
Vi mem diros la samon, kiam vi aŭdos —</p>

<p>ELVSTED<br>
Mi volas nenion aŭdi!</p>

<p>HEDDA<br>
Vi eble deziras paroli kun ŝi sola? Ĉar do mi foriros.</p>

<p>LØVBORG<br>
Ne, restu, — ankaŭ vi. Mi petas vin pri tio.</p>

<p>ELVSTED<br>
Jes, sed mi nenion volas aŭdi, mi diras!</p>

<p>LØVBORG<br>
Ne estas pri la noktaj travivaĵoj, ke mi volas paroli.</p>

<p>ELVSTED<br>
Pri kio do —?</p>

<p>LØVBORG<br>
Estas pri tio, ke niaj vojoj devas nun disiĝi.</p>

<p>ELVSTED<br>
Disiĝi!</p>

<p>HEDDA<br>
<span class="staging">(senvole)</span> Mi tion sciis!</p>

<p>LØVBORG<br>
Ĉar mi ne plu bezonas vin, Tea.</p>

<p>ELVSTED<br>
Kaj jenon vi povas diri! Ne plu bezonas min! Mi ja helpos vin nun
kiel antaŭe? Kompreneble ni daŭre kunlaboru?</p>

<p>LØVBORG<br>
De nun mi ne plu intencas labori.</p>

<p>ELVSTED<br>
<span class="staging">(rezigne)</span> Por kio mi do uzu mian vivon?</p>

<p>LØVBORG<br>
Vi devas provi vivi, kvazaŭ vi neniam konis min.</p>

<p>ELVSTED<br>
Sed tion mi ja ne kapablas!</p>

<p>LØVBORG<br>
Provu ĉu vi kapablus, Tea. Vi devas revojaĝi hejmen —</p>

<p>ELVSTED<br>
<span class="staging">(ribele)</span> Neniam en tiu ĉi mondo! Kie vi estas, tie ankaŭ mi
deziras esti! Mi ne lasas min tiel forpeliĝi! Mi volas esti ĉi tie!
Esti kune kun vi, kiam la libro eldoniĝos.</p>

<p>HEDDA<br>
<span class="staging">(duonlaŭte, en streĉa atento)</span> Ho, la libro, — jes!</p>

<p>LØVBORG<br>
<span class="staging">(rigardas ŝin)</span> La libro mia kaj de Tea. Ĉar <em>tia</em> ĝi estas.</p>

<p>ELVSTED<br>
Jes, tia mi sentas, ke ĝi estas. Kaj tial mi ankaŭ rajtas esti ĉe
vi, kiam ĝi venos! Mi volas vidi, ke denove ŝutiĝas estimo kaj
honoro super vin. Kaj la ĝojo, — la ĝojo, tiun mi volas dividi kun
vi.</p>

<p>LØVBORG<br>
Tea, — nia libro neniam eldoniĝos.</p>

<p>HEDDA<br>
Aj!</p>

<p>ELVSTED<br>
Ne eldoniĝos!</p>

<p>LØVBORG<br>
Neniam eldoniĝos.</p>

<p>ELVSTED<br>
<span class="staging">(en timema suspekto)</span> Løvborg, — kien vi formetis la kajerojn!</p>

<p>HEDDA<br>
<span class="staging">(rigardas lin atente)</span> Jes, la kajerojn —?</p>

<p>ELVSTED<br>
Kie vi havas ilin!</p>

<p>LØVBORG<br>
Ho, Tea, — prefere ne demandu min pri tio.</p>

<p>ELVSTED<br>
Jes, jes, mi volas tuj ekscii. Mi rajtas tion tuj ekscii.</p>

<p>LØVBORG<br>
La kajerojn — Nu do, — la kajerojn, tiujn mi disŝiris en mil
pecojn.</p>

<p>ELVSTED<br>
<span class="staging">(krias)</span> Ho ne, ne —!</p>

<p>HEDDA<br>
<span class="staging">(senvole)</span> Sed tio ja tute ne —!</p>

<p>LØVBORG<br>
<span class="staging">(rigardas ŝin)</span> Ne vero, vi opinias?</p>

<p>HEDDA<br>
<span class="staging">(regas sin)</span> Nu jes. Kompreneble. Ĉar vi mem tion diras. Sed ŝajnis
al mi nekredeble —</p>

<p>LØVBORG<br>
Tamen vero.</p>

<p>ELVSTED<br>
<span class="staging">(tordas la manojn)</span> Ho Dio, — ho Dio, Hedda, — disŝiris sian
propran verkon.</p>

<p>LØVBORG<br>
Mi disŝiris mian propran vivon. Sekve mi ankaŭ povis disŝiri mian
vivoverkon —</p>

<p>ELVSTED<br>
Kaj tion vi do faris ĉinokte!</p>

<p>LØVBORG<br>
Jes, aŭdu. En mil pecojn. Kaj ŝutis ilin en la fjordon. Tre fore.
Tie almenaŭ estas freŝa salakvo. Lasu ilin flosi en ĝi. Flosi laŭ
fluo kaj vento. Kaj post ioma tempo ili subakviĝos. Pli kaj pli
profunden. Kiel mi, Tea.</p>

<p>ELVSTED<br>
Sciu do, Løvborg, ke tio pri la libro —. Ĉiujn miajn tagojn tio
staros antaŭ mi, kvazaŭ vi mortigus etan infanon.</p>

<p>LØVBORG<br>
Vi pravas. Estas kvazaŭ infanmortigo.</p>

<p>ELVSTED<br>
Sed kiel vi do povis —! Ankaŭ mi havis ja mian parton de la infano.</p>

<p>HEDDA<br>
<span class="staging">(preskaŭ senvoĉe)</span> Ho, la infano —</p>

<p>ELVSTED<br>
<span class="staging">(spiras peze)</span> Do, finite. Ja, ja, nun mi foriros, Hedda.</p>

<p>HEDDA<br>
Sed vi tamen ne forvojaĝos?</p>

<p>ELVSTED<br>
Ho, mi ne mem scias, kion mi faros. Nun ĉio antaŭ mi estas mallumo.</p>

<p class="staging">(Ŝi eliras tra la pordo de la antaŭĉambro.)</p>

<p>HEDDA<br>
<span class="staging">(<b>Hedda</b> staras, iom atendante)</span> Vi do ne volas akompani ŝin hejmen,
sinjoro Løvborg?</p>

<p>LØVBORG<br>
Mi? Tra la stratoj? Do la homoj vidus, ke ŝi irus kune kun mi?</p>

<p>HEDDA<br>
Mi ja ne scias, kio cetere okazis ĉi-nokte. Sed ĉu do estas tiom
tute neripareble?</p>

<p>LØVBORG<br>
Tiu ĉi nokto ne restos la sola. Tion mi certe scias. Sed ankaŭ
estas <em>tio</em>, ke mi eĉ ne emas pluvivi tian vivon. Ne nun denove.
Estas la vivoforto kaj necedemo, kiujn ŝi rompis en mi.</p>

<p>HEDDA<br>
<span class="staging">(rigardas penseme antaŭen)</span> La dolĉa, eta stultulino fingrumis
homan sorton. <span class="staging">(rigardas lin)</span> Sed tamen kial vi povis esti tiom
senkora kontraŭ ŝi?</p>

<p>LØVBORG<br>
Ho, ne diru, ke mi estis senkora!</p>

<p>HEDDA<br>
Tiel detrui tion, kio plenigis ŝian animon dum longaj, longaj
tempoj! Tion vi ne nomas senkora!</p>

<p>LØVBORG<br>
Al vi mi povas diri la veron, Hedda.</p>

<p>HEDDA<br>
La veron?</p>

<p>LØVBORG<br>
Unue promesu al mi, — donu al mi vian promeson, ke tio, kion mi nun
konfidas al vi, pri tio Tea neniam sciiĝu.</p>

<p>HEDDA<br>
Jen mia promeso.</p>

<p>LØVBORG<br>
Bone. Do mi volas diri al vi, ke ne estas vero, kion mi al ŝi
rakontadis.</p>

<p>HEDDA<br>
Tio pri la kajeroj?</p>

<p>LØVBORG<br>
Jes. Mi ne disŝiris ilin. Ankaŭ ne ĵetis ilin en la fjordon.</p>

<p>HEDDA<br>
Ne, ne — sed kie do ili estas?</p>

<p>LØVBORG<br>
Mi tamen detruis ilin. Funde kaj efike, Hedda!</p>

<p>HEDDA<br>
Tion ĉi mi ne komprenas.</p>

<p>LØVBORG<br>
Tea diris, ke tio, kion mi faris, al ŝi estas kvazaŭ infanmortigo.</p>

<p>HEDDA<br>
Jes, — tion ŝi diris.</p>

<p>LØVBORG<br>
Sed mortigi sian infanon, — ne estas la plej fia, kion patro povas
fari kontraŭ ĝi.</p>

<p>HEDDA<br>
Tio ne la plej fia?</p>

<p>LØVBORG<br>
Ne, sed aŭdi la plej fian, de tio mi volis ŝpari Tea.</p>

<p>HEDDA<br>
Kaj kio do estas tio, la plej fia?</p>

<p>LØVBORG<br>
Imagu nun, Hedda, ke viro, — tiel je frua matena horo, — post
freneza, diboĉega nokto revenis hejmen al la patrino de sia infano
kaj diris: Jen aŭdu — tie mi estis kaj tie. En tiuj kaj tiuj lokoj.
Kaj mi kunprenis nian infanon. En tiajn kaj tiajn lokojn. La infano
por mi perdiĝis. Tute perdiĝis. Diablo scias en kies manojn ĝi
falis. Kies manoj kaptis ĝin.</p>

<p>HEDDA<br>
Ho, — sed finfine tio — ĉi tio estis ja nur libro —</p>

<p>LØVBORG<br>
La pura animo de Tea estis en tiu libro.</p>

<p>HEDDA<br>
Jes, mi komprenas.</p>

<p>LØVBORG<br>
Kaj tial vi ja ankaŭ komprenas, ke inter ŝi kaj mi neniu estonteco
estas.</p>

<p>HEDDA<br>
Kaj kiun vojon vi nun iros?</p>

<p>LØVBORG<br>
Neniun. Nur aranĝi pri fino de ĉio. Ju pli frue, des pli bone.</p>

<p>HEDDA<br>
<span class="staging">(paŝon pli proksimen)</span> Ejlert Løvborg, — jen aŭskultu — Ĉu vi ne
povus aranĝi, ke — ke okazos en beleco?</p>

<p>LØVBORG<br>
En beleco? <span class="staging">(ridetas)</span> Kun vitfolioj en la hararo, kiel vi en pli
fruaj tagoj imagis —</p>

<p>HEDDA<br>
Ho ne. La vitfolioj, — je tiuj mi ne plu kredas. Sed tamen en
beleco! Unu solan fojon! — Adiaŭ! Foriru nun. Kaj ne pli ofte
revenu.</p>

<p>LØVBORG<br>
Adiaŭ, sinjorino. Kaj salutu Jørgen Tesman de mi. <span class="staging">(li volas
foriri)</span></p>

<p>HEDDA<br>
Ne, atendu! Kunprenu memoraĵon de mi.</p>

<p class="staging">(Ŝi iras al la skribotablo kaj malfermas la tirkeston kaj la
skatolon kun pistoloj. Ŝi returnas al <b>Løvborg</b> kun unu el la
pistoloj.)</p>

<p>LØVBORG<br>
<span class="staging">(rigardas ŝin)</span> Tiun? Do <em>tiu</em> estas la memoraĵo?</p>

<p>HEDDA<br>
<span class="staging">(kapklinas malrapide)</span> Vi rekonas ĝin? Iam ĝi leviĝis kontraŭ
vin.</p>

<p>LØVBORG<br>
Tiam vi estus devinta ĝin uzi.</p>

<p>HEDDA<br>
Jen! Uzu ĝin <em>vi</em> nun.</p>

<p>LØVBORG<br>
<span class="staging">(metas la pistolon en la brustpoŝon)</span> Dankon!</p>

<p>HEDDA<br>
Kaj en beleco, Ejlert Løvborg. Promesu al mi nur tion!</p>

<p>LØVBORG<br>
Adiaŭ, Hedda Gabler. <span class="staging">(li eliras tra la pordo de la antaŭĉambro)</span></p>

<p class="staging">(<b>Hedda</b> aŭskultas momenton ĉe la pordo. Poste ŝi iras al la
skribotablo, kaj elprenas la paketon kun la manuskripto, iom rigardas
inter la kovraĵon, duone elprenas kelkajn foliojn kaj rigardas ilin.
Poste ŝi kunprenas ĉion kaj eksidas en la apogseĝon apud la forno.
La paketon ŝi havas ĉe la sino. Iom poste ŝi malfermas la pordon
de la forno kaj poste ankaŭ la paketon.)</p>

<p>HEDDA<br>
<span class="staging">(ĵetas unu el la kajeroj en la fajron kaj flustras antaŭen)</span> Nun mi
forbruligas vian infanon, Tea! — Vi kun la krispa hararo!
<span class="staging">(ĵetas pliajn kajerojn en la fornon)</span> Vian infanon kaj tiun de
Ejlert Løvborg. <span class="staging">(enĵetas la restantajn)</span> Nun bruligas, — nun
bruligas mi la infanon.</p>
</div>
<div class="acte">
<h3 class="actehead">KVARA AKTO</h3>

<p class="staging">(La samaj ĉambroj ĉe la <b>gesinjoroj Tesman</b>. Estas vespero. La
salono estas malluma. La malantaŭa ĉambro estas lumigita de la
penda lampo super la tablo tie. La kurtenoj antaŭ la vitra pordo
estas kuntiritaj.)</p>

<p class="staging">(<b>Hedda</b>, nigre vestita, paŝadas sur la planko en la nelumigita
ĉambro. Ŝi iras en la malantaŭan ĉambron kaj tie iras
maldekstren. Aŭdiĝas kelkaj akordoj de la piano. Poste ŝi ree
aperas kaj iras en la salonon.)</p>

<p class="staging">(<b>Berte</b> envenas de dekstre tra la malantaŭa ĉambro kun lumigita
lampo, kiun ŝi metas sur la tablon antaŭ la sofo en la angulo de la
salono. Ŝiaj okuloj estas plorŝvelaj, kaj ŝi havas nigrajn bendojn
sur la manteleto. Ŝi eliras singardeme dekstren. <b>Hedda</b> iras al la
vitra pordo, iom tiras la kurtenon flanken kaj rigardas eksteren en
la mallumon.)</p>

<p class="staging">(Mallonge poste enen de la antaŭĉambro venas <b>Fraŭlino Tesman</b>,
funebre vestita, kun ĉapelo kaj vualo. <b>Hedda</b> iras al ŝi renkonte
kaj etendas al ŝi la manon.)</p>

<p>FRAŬLINO TESMAN<br>
Nu, Hedda, jen mi venas en koloroj de funebro. Ĉar nun mia
kompatinda fratino finis sian agonion.</p>

<p>HEDDA<br>
Mi jam scias, kiel vi certe vidas. Tesman sendis al mi karton.</p>

<p>FRAŬLINO TESMAN<br>
Jes, li ja promesis. Sed mi tamen opiniis, ke al Hedda, — ĉi tie en
la domo de vivo, — ĉi tie devas mi mem raporti pri la morto.</p>

<p>HEDDA<br>
Estas tre ĝentile de vi.</p>

<p>FRAŬLINO TESMAN<br>
Ho, Rina ne devus forpasi ĝuste nun. La domo de Hedda ne devus
funebri en tiu ĉi tempo.</p>

<p>HEDDA<br>
<span class="staging">(deturnante la temon)</span> Ŝi ja mortis tre trankvile, fraŭlino Tesman?</p>

<p>FRAŬLINO TESMAN<br>
Ho, tiom bele, — tiom pace ŝi fine feliĉiĝis. Kaj aldone tiu
nepriskribebla feliĉo, ke ŝi ankoraŭ fojon revidis Jørgen. Kaj
povis al li diri la finan adiaŭon. — Ĉu eble li ankoraŭ ne
hejmenvenis?</p>

<p>HEDDA<br>
Ne. Li skribis, ke mi ne atendu lin tiom frue. Sed bonvolu eksidi.</p>

<p>FRAŬLINO TESMAN<br>
Ne dankon, kara — benita Hedda. Mi vere emus. Sed mi ne havas
sufiĉe da tempo. Nun mi devas prizorgi ŝin kaj beligi tiel kiel mi
povas. Vere bela ŝi venu en sian tombon.</p>

<p>HEDDA<br>
Ĉu ne mi povas pri io helpi?</p>

<p>FRAŬLINO TESMAN<br>
Ho, ne pensu pri tio! Tiajn aferojn Hedda ne devas tuŝi per siaj
manoj. Kaj ankaŭ ne al ili ligi siajn pensojn. Almenaŭ ne dum tiu
ĉi tempo, certe ne.</p>

<p>HEDDA<br>
Ho, la pensoj, — ili ne lasas sin tiel regi —</p>

<p>FRAŬLINO TESMAN<br>
<span class="staging">(daŭrigante)</span> Ja, bona Dio, tiel fariĝas en tiu ĉi mondo. Hejme
ĉe mi ni nun kudros lintolon por Rina. Kaj mi opinias ke ankaŭ ĉe
vi oni baldaŭ kudros. Sed tio estos de alia speco, tio, — dankon al
Dio!</p>

<p class="staging">(<b>Jørgen Tesman</b> envenas de la antaŭĉambro.)</p>

<p>HEDDA<br>
Nu, estas bone ke vi fine revenas.</p>

<p>TESMAN<br>
Ĉu vi estas ĉi tie, onklino Julle? Ĉe Hedda? Jen imagu!</p>

<p>FRAŬLINO TESMAN<br>
Mi ĵus intencis foriri, mia kara knabo. Nu, ĉu vi sukcesis fari
ĉion, kion vi promesis al mi?</p>

<p>TESMAN<br>
Ne, mi vere timas, ke mi forgesis la duonon. Mi devas denove enkuri
ĉe vi morgaŭ. Ĉar hodiaŭ mia kapo estas kvazaŭ konfuzita. Mi ne
povas kunteni la pensojn.</p>

<p>FRAŬLINO TESMAN<br>
Sed kara Jørgen, vi ne devas reagi tiel.</p>

<p>TESMAN<br>
Do? Kiel do, vi opinias?</p>

<p>FRAŬLINO TESMAN<br>
Vi devas ami la funebron. Esti ĝoja pro tio kio okazis. Kia mi
estas.</p>

<p>TESMAN<br>
Ho jes, jes. Vi pensas pri Rina, ĉu?</p>

<p>HEDDA<br>
Fariĝos solece por vi nun, fraŭlino Tesman.</p>

<p>FRAŬLINO TESMAN<br>
La unuajn tagojn, jes. Sed ne daŭros longe, espereble. Mi intencas,
ke la ĉambreto de karmemora Rina ne restu malplena.</p>

<p>TESMAN<br>
Nu? Kiun vi volas, ke enloĝiĝu? Ĉu?</p>

<p>FRAŬLINO TESMAN<br>
Nu, troviĝas ĉiam iu aŭ alia malsana kompatindulino, kiu bezonas
zorgadon kaj flegon, bedaŭrinde.</p>

<p>HEDDA<br>
Ĉu vi vere ankoraŭfoje volas preni sur vin tian krucon?</p>

<p>FRAŬLINO TESMAN<br>
Krucon! Dio pardonu vin, infano, — ne estis ja kruco por mi.</p>

<p>HEDDA<br>
Sed se nun venus fremda homo kaj —</p>

<p>FRAŬLINO TESMAN<br>
Ho, kun malsanaj homoj oni baldaŭ amikiĝas. Kaj mi ja vere bezonas
iun por kiu vivi, ankaŭ mi. Nu, dankon al Dio, — en via domo eblus
ankaŭ okazi io aŭ alia por laborigi la manojn de maljuna onklino.</p>

<p>HEDDA<br>
Ho, ne parolu pri niaj aferoj.</p>

<p>TESMAN<br>
Jes, imagu kiom bonege ni tri povus kune vivi, se —</p>

<p>HEDDA<br>
Se —?</p>

<p>TESMAN<br>
<span class="staging">(maltrankvila)</span> Ho, nenio. Certe ordiĝos. Esperu tion. Ĉu?</p>

<p>FRAŬLINO TESMAN<br>
Ja, ja. Vi du certe havas ion priparolendan, mi komprenas. <span class="staging">(ridetas)</span>
Kaj Hedda eble havas ion rakontindan por vi, Jørgen. Adiaŭ!
Nun mi devas hejmeniri al Rina. <span class="staging">(turnas sin ĉe la pordo)</span>
Bona Dio, kiel strange imagi! Nun Rina estas ĉe mi kaj ĉe karmemora
Jochum samtempe.</p>

<p>TESMAN<br>
Jes, jen imagu, onklino Julle! Ĉu?</p>

<p class="staging">(<b>Fraŭlino Tesman</b> eliras tra la pordo de la antaŭĉambro.)</p>

<p>HEDDA<br>
<span class="staging">(sekvas <b>Tesman</b> per la okuloj malvarme kaj esplore)</span> Mi vere kredas,
ke la morto atakas <em>vian</em> koron pli ol ŝian.</p>

<p>TESMAN<br>
Ho, ne estas sole jena morto. Estas Ejlert pro kiu mi estas tiom
maltrankvila.</p>

<p>HEDDA<br>
<span class="staging">(rapide)</span> Ĉu estas io nova pri li?</p>

<p>TESMAN<br>
Mi intencis kuri supren al li nun posttagmeze, kaj diri al li, ke la
manuskripto estas sendifekta.</p>

<p>HEDDA<br>
Nu? Vi ne renkontis lin?</p>

<p>TESMAN<br>
Ne. Li ne estis hejme. Sed poste mi renkontis sinjorinon Elvsted, kaj
ŝi diris, ke li estis ĉe ni frue ĉi-matene.</p>

<p>HEDDA<br>
Jes, tuj post via foriro.</p>

<p>TESMAN<br>
Kaj, laŭdire, li estis disŝirinta la manuskripton. Ĉu?</p>

<p>HEDDA<br>
Jes, li tion asertis.</p>

<p>TESMAN<br>
Sed, bona Dio, do li estis ja tute freneza! Kaj sekve vi ne kuraĝis
redoni ĝin al li, Hedda?</p>

<p>HEDDA<br>
Ne, li ĝin ne ricevis.</p>

<p>TESMAN<br>
Sed vi certe diris al li, ke ni ĝin havas?</p>

<p>HEDDA<br>
Ne. <span class="staging">(rapide)</span> Eble vi tion diris al sinjorino Elvsted?</p>

<p>TESMAN<br>
Ne, tion mi ne volis. Sed al li mem vi estus tion dirinta. Imagu, se
li en malespero ekpensus sin meti en danĝeron de morto! Donu al mi
la manuskripton, Hedda! Mi tuj kuros kun ĝi al li. Kie vi havas la
paketon?</p>

<p>HEDDA<br>
<span class="staging">(malvarma kaj nemoviĝanta, sin apogante al la apogseĝo)</span> Mi ĝin ne
plu havas.</p>

<p>TESMAN<br>
Vi ĝin ne plu havas! Pro la ĉielo kion vi aludas per tio!</p>

<p>HEDDA<br>
Mi forbruligis ĝin — ĉion.</p>

<p>TESMAN<br>
<span class="staging">(eksaltas en timo)</span> Forbruligis! Forbruligis la manuskripton de
Ejlert!</p>

<p>HEDDA<br>
Ne kriu tiel. La servistino povus eble vin aŭdi.</p>

<p>TESMAN<br>
Forbruligis! Sed bona Dio —! Ne, ne, ne, — tio estas tute neebla!</p>

<p>HEDDA<br>
Jes, sed tiel tamen estas.</p>

<p>TESMAN<br>
Sed ĉu vi mem komprenas, kion vi faris, Hedda! Estas ja
kontraŭleĝa traktado de trovitaĵo. Jen imagu! Jes, demandu nur al
asesoro Brack, kaj vi aŭdos.</p>

<p>HEDDA<br>
Estas pli konsilinde, ke vi ne parolu pri tio, — nek al la asesoro,
nek al iu alia.</p>

<p>TESMAN<br>
Sed kiel povis vi ekpensi iun tiagrade neaŭditan agon! Kiel povis vi
ekhavi tiun ideon? Kiel tia koncepto obsedis vin? Respondu al mi pri
tio. Ĉu?</p>

<p>HEDDA<br>
<span class="staging">(subpremas preskaŭ nerimarkeblan rideton)</span> Mi tion faris por vi,
Jørgen.</p>

<p>TESMAN<br>
Por mi!</p>

<p>HEDDA<br>
Kiam vi revenis hejmen ĉi-matene kaj rakontis, ke li legis por vi —</p>

<p>TESMAN<br>
Jes, jes, kaj kio jen?</p>

<p>HEDDA<br>
Tiam vi konfesis, ke vi enviis al li lian verkon.</p>

<p>TESMAN<br>
Ho Dio, ne prenu tion laŭlitere —.</p>

<p>HEDDA<br>
Tamen. Mi ne povis toleri la penson, ke iu alia superombru vin.</p>

<p>TESMAN<br>
<span class="staging">(kun ekkrio inter dubo kaj ĝojo)</span> Hedda, — ho, ĉu estas vero, kion
vi diras! — Tamen, — tamen — tiel mi neniam antaŭe spertis vian
amon. Jen imagu!</p>

<p>HEDDA<br>
Nu, do estas plej bone ke vi eksciu — ke ĝuste en tiu ĉi tempo —
<span class="staging">(impete, interrompante)</span> Ne, ne, — vi povas pridemandi ĉe onklino
Julle. Kaj certe ŝi donos al vi informon.</p>

<p>TESMAN<br>
Ho, mi preskaŭ kredas ke mi komprenas vin, Hedda! <span class="staging">(kunfrapas la
manojn)</span> Eja, bona Dio, vi —, ĉu tio estus ebla! Ĉu?</p>

<p>HEDDA<br>
Ne kriu tiel. La servistino povus aŭdi vin.</p>

<p>TESMAN<br>
<span class="staging">(ridante en senrega ĝojo)</span> La servistino! Ne, nun vi estas vere
amuzega, Hedda! La servistino, — tiu estas ja Berte, tiu! Mi mem
iros tion rakonti al Berte.</p>

<p>HEDDA<br>
<span class="staging">(premegas la manojn kiel en malespero)</span> Ho, mi krevos, — mi krevos
en ĉio ĉi!</p>

<p>TESMAN<br>
En kio do, Hedda? Ĉu?</p>

<p>HEDDA<br>
<span class="staging">(malvarme, sinrege)</span> En ĉio tio — ridinda, — Jørgen.</p>

<p>TESMAN<br>
Ridinda? Ke mi estas tiom ĝojega. Sed tamen —. Eble ne estas saĝe,
ke mi ion diru al Berte.</p>

<p>HEDDA<br>
Ho ja, — kial ne ankaŭ tio?</p>

<p>TESMAN<br>
Ne, ne, ankoraŭ ne. Sed onklino Julle nepre devas tion scii. Kaj
ankaŭ <em>tio</em> ke vi komencis nomi min Jørgen! Jen imagu. Ho, onklino
Julle, ŝi fariĝos ege ĝoja, — ege ĝoja!</p>

<p>HEDDA<br>
Kiam ŝi aŭdos ke mi forbruligis la paperojn de Ejlert Løvborg —
por vi?</p>

<p>TESMAN<br>
Ne, jen vere! Tion pri la paperoj, tion kompreneble neniu devas
ekscii. Sed ke vi forbruligas por mi, Hedda, — en tiu scio vere
ankaŭ onklino Julle partoprenu! Cetere mi ŝatus scii, mi, ĉu tia
sinteno estas kutima ĉe junaj edzinoj? Ĉu?</p>

<p>HEDDA<br>
Vi devas demandi al onklino Julle ankaŭ pri <em>tio</em>, mi opinias.</p>

<p>TESMAN<br>
Jes, tion mi certe okaze faros. <span class="staging">(denove aspektas maltrankvile kaj
hezitante)</span> Tamen, — tamen, la manuskripto? Bona Dio, estas ja tamen
terure pensi pri la kompatinda Ejlert.</p>

<p class="staging">(<b>Sinjorino Elvsted</b>, vestita kiel je la unua vizito, kun ĉapelo kaj
supervestoj, envenas tra la pordo de la antaŭĉambro.)</p>

<p>ELVSTED<br>
<span class="staging">(salutas rapide kaj diras ekscitite)</span> Ho, kara Hedda, ne ofendiĝu
pro tio, ke mi revenas.</p>

<p>HEDDA<br>
Kio okazis al vi, Tea?</p>

<p>TESMAN<br>
Ĉu denove estas io pri Ejlert Løvborg? Ĉu?</p>

<p>ELVSTED<br>
Ho jes, — mi terure timas, ke akcidento okazis al li.</p>

<p>HEDDA<br>
<span class="staging">(prenas ŝian brakon)</span> Ho, — vi tion kredas!</p>

<p>TESMAN<br>
Ne do. bona Dio, — kial vi povas ekpensi pri tiaĵo, sinjorino
Elvsted!</p>

<p>ELVSTED<br>
Ja, ĉar mi aŭdis, ke oni parolis pri li en la pensiono, — ĝuste
kiam mi envenis. Ho, disvastiĝas ja la plej nekredeblaj onidiroj pri
li en la urbo hodiaŭ.</p>

<p>TESMAN<br>
Jes, imagu, tion ankaŭ mi aŭdis! Kaj tamen mi povas atesti, ke li
iris rekte hejmen kaj kuŝigis sin. Jen imagu!</p>

<p>HEDDA<br>
Nu, — kion oni diris en la pensiono?</p>

<p>ELVSTED<br>
Ho, mi eksciis nenion. Aŭ ĉar ili nenion certe sciis aŭ —. Ili
silentiĝis, kiam ili min vidis. Kaj demandi mi ne kuraĝis.</p>

<p>TESMAN<br>
<span class="staging">(maltrankvile paŝadante)</span> Ni esperu — ni esperu, ke vi misaŭdis,
sinjorino Elvsted!</p>

<p>ELVSTED<br>
Ne, ne, mi estas certa, ke pri li oni parolis. Kaj jen mi aŭdis, ke
oni ion menciis pri malsanulejo aŭ —</p>

<p>TESMAN<br>
Malsanulejo!</p>

<p>HEDDA<br>
Ne, — tio do vere neeblas!</p>

<p>ELVSTED<br>
Ho, mi morte timas pro li. Kaj sekve mi supreniris al lia loĝejo,
kaj serĉis lin <em>tie</em>.</p>

<p>HEDDA<br>
Ĉu vere vi <em>povis</em> decidigi vin al tio, Tea!</p>

<p>ELVSTED<br>
Jes, kion do mi alie farus? Ĉar ŝajnis al mi, ke mi ne plu povis
elteni tiun necertecon.</p>

<p>TESMAN<br>
Sed vi ne renkontis lin? Ankaŭ vi ne? Ĉu?</p>

<p>ELVSTED<br>
Ne. Kaj la aliaj loĝantoj nenion sciis pri li. Li ne estis hejme de
post hieraŭ posttagmeze, ili diris.</p>

<p>TESMAN<br>
Hieraŭ! Imagu, ke ili povis tion diri!</p>

<p>ELVSTED<br>
Ho, ŝajnas al mi, ke devas esti okazinta iu akcidento al li!</p>

<p>TESMAN<br>
Vi, Hedda, — ĉu mi iru urben, kaj tie informiĝu pri li en diversaj
lokoj —?</p>

<p>HEDDA<br>
Ne, ne, vi ne impliku vin en tio ĉi.</p>

<p class="staging">(<b>Asesoro Brack</b>, kun ĉapelo en la mano, envenas tra la pordo de la
antaŭĉambro, kiun <b>Berte</b> malfermas kaj poste malantaŭ li fermas.
Li aspektas serioze kaj salutas silente.)</p>

<p>TESMAN<br>
Ho, jen vi, kara Asesoro? Ĉu?</p>

<p>BRACK<br>
Jes, mi nepre devis viziti vin ĉivespere.</p>

<p>TESMAN<br>
Mi povas vidi laŭ via aspekto, ke vi ricevis mesaĝon de onklino
Julle.</p>

<p>BRACK<br>
Ankaŭ tiun mi ricevis, jes.</p>

<p>TESMAN<br>
Ĉu ne estas malĝojige? Ĉu?</p>

<p>BRACK<br>
Nu, kara Tesman, tio estas kiel oni tion konceptas.</p>

<p>TESMAN<br>
<span class="staging">(rigardas lin necerte)</span> Ĉu estas okazinta io alia?</p>

<p>BRACK<br>
Jes, vere estas.</p>

<p>HEDDA<br>
<span class="staging">(ekscitita)</span> Io malĝojiga, asesoro Brack?</p>

<p>BRACK<br>
Ankaŭ tio laŭkoncepte, Sinjorino.</p>

<p>ELVSTED<br>
<span class="staging">(senvole ekĝemas)</span> Ho, estas io pri Ejlert Løvborg!</p>

<p>BRACK<br>
<span class="staging">(iom rigardas ŝin)</span> Kial Sinjorino ekpensas pri <em>tio</em>? Ĉu eble
Sinjorino jam ion scias —?</p>

<p>ELVSTED<br>
<span class="staging">(konfuzita)</span> Ne, ne, mi tute nenion scias; sed —</p>

<p>TESMAN<br>
Sed bona Dio, diru do!</p>

<p>BRACK<br>
<span class="staging">(ŝultrotiras)</span> Nu, — bedaŭrinde, — Ejlert Løvborg estas portita
al la malsanulejo. Li certe jam estas mortonta.</p>

<p>ELVSTED<br>
<span class="staging">(ekkrias)</span> Ho Dio, ho Dio —!</p>

<p>TESMAN<br>
En la malsanulejo! Kaj eĉ mortonta!</p>

<p>HEDDA<br>
<span class="staging">(senvole)</span> Tiom rapide do —!</p>

<p>ELVSTED<br>
<span class="staging">(lamentante)</span> Kaj ni, kiuj disiĝis sen repaciĝo, Hedda!</p>

<p>HEDDA<br>
<span class="staging">(flustras)</span> Sed, Tea, — Tea do!</p>

<p>ELVSTED<br>
<span class="staging">(sen atenti ŝin)</span> Mi devas iri al li! Mi devas vidi lin en vivo.</p>

<p>BRACK<br>
Vi neniel povas, Sinjorino. Neniu estas permesata enveni al li.</p>

<p>ELVSTED<br>
Ho, sed diru do al mi nur tion, kio okazis al li! Kio do estas?</p>

<p>TESMAN<br>
Jes, ĉar li kredeble ne mem —! Ĉu?</p>

<p>HEDDA<br>
Jes, mi certas ke li mem faris.</p>

<p>TESMAN<br>
Hedda, — kial vi povas —!</p>

<p>BRACK<br>
<span class="staging">(kiu konstante ŝin rigardas)</span> Bedaŭrinde vi ĝuste divenis,
sinjorino Tesman.</p>

<p>ELVSTED<br>
Ho, kiom terure!</p>

<p>TESMAN<br>
Li mem do! Jen imagu!</p>

<p>HEDDA<br>
Sin pafis!</p>

<p>BRACK<br>
Ankaŭ nun vi ĝuste divenis, Sinjorino.</p>

<p>ELVSTED<br>
<span class="staging">(provas sin regi)</span> Kiam tio okazis, sinjoro Asesoro?</p>

<p>BRACK<br>
Nun, posttagmeze. Inter la tria kaj la kvara.</p>

<p>TESMAN<br>
Sed bona Dio, — kie li do tion faris? Ĉu?</p>

<p>BRACK<br>
<span class="staging">(iom necerta)</span> Kie? Jes, kara, — eble li tion faris en sia loĝejo.</p>

<p>ELVSTED<br>
Ne, tiel ne povas esti. Ĉar tie mi enrigardis inter la sesa kaj la
sepa.</p>

<p>BRACK<br>
Nu, do en iu alia loko. Tion mi ne precize scias. Mi nur scias, ke
oni trovis lin —. Li estis sin pafinta — tra la brusto.</p>

<p>ELVSTED<br>
Ho, kiom terure imagi! Jen ke pri li tiel finiĝis!</p>

<p>HEDDA<br>
<span class="staging">(al <b>Brack</b>)</span> Ĉu estas tra la brusto?</p>

<p>BRACK<br>
Jes, — kiel mi diras.</p>

<p>HEDDA<br>
Do ne tra la tempio?</p>

<p>BRACK<br>
Tra la brusto, sinjorino Tesman.</p>

<p>HEDDA<br>
Ja, ja, — la brusto estas ankaŭ bona.</p>

<p>BRACK<br>
Kiel, Sinjorino?</p>

<p>HEDDA<br>
<span class="staging">(repuŝante)</span> Ho ne, — nenio.</p>

<p>TESMAN<br>
Kaj la vundo estas vivdanĝera, vi diras? Ĉu?</p>

<p>BRACK<br>
La vundo estas absolute mortiga. Verŝajne jam estas finite pri li.</p>

<p>ELVSTED<br>
Ja, Ja, tion mi antaŭsentas! Estas finite! Finite! Ho, Hedda —!</p>

<p>TESMAN<br>
Sed diru al mi, — kie vi eksciiĝis pri ĉio tio?</p>

<p>BRACK<br>
<span class="staging">(abrupte)</span> Tra iu el la policistoj. Iu kun kiu mi interparolus.</p>

<p>HEDDA<br>
<span class="staging">(laŭte)</span> Fine heroaĵo!</p>

<p>TESMAN<br>
<span class="staging">(timigita)</span> Dio gardu min, — kion vi diras, Hedda!</p>

<p>HEDDA<br>
Mi diras, ke en tio ĉi estas beleco.</p>

<p>BRACK<br>
Hm, sinjorino Tesman —</p>

<p>TESMAN<br>
Beleco! Ne, jen imagu!</p>

<p>ELVSTED<br>
Ho, Hedda, kiel vi do povas paroli pri beleco en tiaĵo!</p>

<p>HEDDA<br>
Ejlert Løvborg faris la saldon pri sia vivo. Li kuraĝis tion fari,
kio — kio estis farenda.</p>

<p>ELVSTED<br>
Ne, neniel kredu, ke tiel okazis! Kion li faris, tion li faris en
deliro.</p>

<p>TESMAN<br>
En malespero li tion faris!</p>

<p>HEDDA<br>
Tiel ne estas. Pri tio mi estas certa.</p>

<p>ELVSTED<br>
Jes, li faris! En deliro! Ĝuste kiel kiam li disŝiris niajn
kajerojn.</p>

<p>BRACK<br>
<span class="staging">(ekmiras)</span> La kajerojn? La manuskripton, vi aludas? Ĉu li disŝiris
ĝin?</p>

<p>ELVSTED<br>
Jes, tion li faris ĉi-nokte.</p>

<p>TESMAN<br>
<span class="staging">(flustras mallaŭte)</span> Ho, Hedda, el tio ni neniam liberiĝos.</p>

<p>BRACK<br>
Hm, estas strange.</p>

<p>TESMAN<br>
<span class="staging">(paŝadante sur la planko)</span> Jen imagu, ke Ejlert tiel forlasas la
mondon! Kaj ne postlasas tion, kio daŭre famigus lian nomon —</p>

<p>ELVSTED<br>
Ho, se eblus tion rekonstrui!</p>

<p>TESMAN<br>
Jes, imagu, se tio eblus! Mi ne scias kiom mi donus —</p>

<p>ELVSTED<br>
Eblus, sinjoro Tesman.</p>

<p>TESMAN<br>
Kion vi sugestas?</p>

<p>ELVSTED<br>
<span class="staging">(serĉas en la poŝo de la robo)</span> Jen, vidu. Mi gardis la foliaĵojn,
kiujn li kunportis, kiam li diktis.</p>

<p>HEDDA<br>
<span class="staging">(paŝon pli proksimen)</span> Aĥ —!</p>

<p>TESMAN<br>
Ilin vi gardis, sinjorino Elvsted! Ĉu?</p>

<p>ELVSTED<br>
Jen ili estas. Mi kunprenis ilin, kiam mi forvojaĝis. Kaj ili restis
en la poŝo —</p>

<p>TESMAN<br>
Ho, permesu al mi rigardi!</p>

<p>ELVSTED<br>
<span class="staging">(donas al li amaseton da folietoj)</span> Sed estas tiom konfuzite. Tiom
intermiksite.</p>

<p>TESMAN<br>
Imagu, ĉu ni tamen povus trovi vojon en ĝi! Eble kiam ni du helpus
unu la alian —</p>

<p>ELVSTED<br>
Ho jes, ni almenaŭ provu —</p>

<p>TESMAN<br>
Ni <em>plenumu</em>! Ni <em>devas</em> sukcesi! Mi metas mian vivon en tion!</p>

<p>HEDDA<br>
Vi, Jørgen? Vian vivon?</p>

<p>TESMAN<br>
Jes, aŭ pli ĝuste dirite la tutan tempon je mia dispono. Miaj
propraj kolektoj, ili kuŝu dume. Hedda, — vi komprenas min? Ĉu?
Estas io kion mi ŝuldas al la renomo de Ejlert.</p>

<p>HEDDA<br>
Eble tio.</p>

<p>TESMAN<br>
Kaj jen, kara sinjorino Elvsted, ni do al la laboro. Bona Dio, ne
utilas kovi sur tio, kio estas okazinta. Ĉu? Ni provu tiom retrovi
animan trankvilon, ke —</p>

<p>ELVSTED<br>
Jes, jes, sinjoro Tesman, mi provos kiom eble plej bone.</p>

<p>TESMAN<br>
Nu, venu do ĉi tien. Ni devas tuj ekzameni la noticojn. Kie ni sidu?
Ĉi tie? Ne, tie en la malantaŭa ĉambro. Pardonu, kara Asesoro!
Venu do kun mi, sinjorino Elvsted.</p>

<p>ELVSTED<br>
Ho Dio, — se nur estus fareble!</p>

<p class="staging">(<b>Tesman</b> kaj <b>sinjorino Elvsted</b> iras en la malantaŭan ĉambron.
Ŝi deprenas ĉapelon kaj supervestojn. Ambaŭ sidigas sin ĉe la
tablo sub la penda lampo kaj sin profundigas en fervora ekzameno de
la paperoj. <b>Hedda</b> iras al la forno kaj eksidas sur la apogseĝon.
Iom poste <b>Brack</b> iras al ŝi.)</p>

<p>HEDDA<br>
<span class="staging">(duonlaŭte)</span> Ho Asesoro, — kia liberiĝo estas en tio ĉi pri
Ejlert Løvborg.</p>

<p>BRACK<br>
Liberiĝo, sinjorino Hedda? Jes, por li ja efektive estas
liberiĝo —</p>

<p>HEDDA<br>
Mi pensas, por mi. Liberiĝo scii, ke almenaŭ io kuraĝa povas
libervole okazi en tiu ĉi mondo. Io, sur kio falas lumo de spontanea
beleco.</p>

<p>BRACK<br>
<span class="staging">(ridetas)</span> Hm, — kara sinjorino Hedda —</p>

<p>HEDDA<br>
Ho, mi certe scias, kion vi volas diri. Ĉar vi estas ia fakulo,
ankaŭ vi, kiel — nu!</p>

<p>BRACK<br>
<span class="staging">(rigardas ŝin firme)</span> Ejlert Løvborg signifis por vi pli ol vi eble
volas agnoski por vi mem. Aŭ ĉu mi eraras en tio?</p>

<p>HEDDA<br>
Pri tiaĵo mi ne al vi respondas. Mi nur scias, ke Ejlert Løvborg
havis kuraĝon vivi la vivon laŭ sia propra animo. Kaj nun — la
heroaĵo! El kiu brilas beleco. Tio, ke li havis forton kaj volon
elŝiri sin el la vivofesteno — tiom frue.</p>

<p>BRACK<br>
Mi bedaŭras, sinjorino Hedda, — sed mi estas devigata tiri vin el
bela iluzio.</p>

<p>HEDDA<br>
Iluzio?</p>

<p>BRACK<br>
El kiu vi tamen baldaŭ elŝiriĝus.</p>

<p>HEDDA<br>
Kaj kiu estas do tiu?</p>

<p>BRACK<br>
Li ne mortpafis sin mem — libervole.</p>

<p>HEDDA<br>
Ne libervole!</p>

<p>BRACK<br>
Ne. La afero pri Ejlert Løvborg ne estas tia, kia mi ĝin prezentis.</p>

<p>HEDDA<br>
<span class="staging">(emociita)</span> Ĉu vi ion prisilentis? Kaj kion?</p>

<p>BRACK<br>
Pro la kompatinda sinjorino Elvsted mi iomete ŝanĝis la esprimojn.</p>

<p>HEDDA<br>
Kiujn do?</p>

<p>BRACK<br>
Unue tiun, ke li jam vere estas morta.</p>

<p>HEDDA<br>
En la malsanulejo.</p>

<p>BRACK<br>
Jes. Kaj sen regajni konscion.</p>

<p>HEDDA<br>
Kion pli vi prisilentis?</p>

<p>BRACK<br>
Tion, ke la evento ne okazis en lia ĉambro.</p>

<p>HEDDA<br>
Nu, tio povas ja esti sufiĉe indiferenta.</p>

<p>BRACK<br>
Ne tute. Ĉar mi al vi diru, — Ejlert Løvborg troviĝis mortpafita
en — la buduaro de fraŭlino Diana.</p>

<p>HEDDA<br>
<span class="staging">(volas eksalti, sed refalas)</span> Neeblas, asesoro Brack! Tie li ne
denove troviĝus hodiaŭ!</p>

<p>BRACK<br>
Li estis tie hodiaŭ posttagmeze. Li venis por postuli ion, kion
oni estus forpreninta de li. Parolis konfuzite pri infano, kiu
malaperis —</p>

<p>HEDDA<br>
Aĥ, — tial do —</p>

<p>BRACK<br>
Mi pensis, ke eble povus esti lia manuskripto. Sed tiun li ja mem
neniigis, mi aŭdas. Do eble estis lia poŝbiletujo.</p>

<p>HEDDA<br>
Eble estis ĝi. — Kaj tie, — tie oni trovis lin.</p>

<p>BRACK<br>
Jes, tie. Kun elpafita pistolo en la brustpoŝo. La kuglo trafis lin
mortige.</p>

<p>HEDDA<br>
En la brusto, — jes.</p>

<p>BRACK<br>
Ne, — ĝi trafis lin en la abdomenon.</p>

<p>HEDDA<br>
<span class="staging">(ekrigardas lin kun esprimo de abomeno)</span> Aldone tio! Ho ridindaĵo
kaj abomenaĵo, kiuj suprenmetas sin kiel malbenon sur <em>ĉion</em>, kion
mi nur tuŝas.</p>

<p>BRACK<br>
Aldoniĝas ankaŭ io alia, sinjorino Hedda. Io, kion oni ankaŭ
klasifiku sub la fia.</p>

<p>HEDDA<br>
Kaj kio estas tio?</p>

<p>BRACK<br>
La pistolo, kiun li ĉe si havis —</p>

<p>HEDDA<br>
<span class="staging">(senspire)</span> Nu! Kio pri ĝi!</p>

<p>BRACK<br>
Ĝin li devas esti ŝtelinta.</p>

<p>HEDDA<br>
<span class="staging">(eksaltas)</span> Ŝtelinta! Ne estas vero! Tion li ne faris.</p>

<p>BRACK<br>
Nenio alia eblas. Li certe estas ĝin ŝtelinta —. Ŝ-ŝt!</p>

<p class="staging">(<b>Tesman</b> kaj <b>sinjorino Elvsted</b> ekstaris ĉe la tablo en la
malantaŭa ĉambro kaj venas en la salonon.)</p>

<p>TESMAN<br>
<span class="staging">(kun la paperoj en ambaŭ manoj)</span> Aŭdu, Hedda, — preskaŭ neeblas
por mi vidi tie sub la penda lampo. Jen imagu.</p>

<p>HEDDA<br>
Jes, mi imagas.</p>

<p>TESMAN<br>
Ĉu povus ni sidi ĉe via skribotablo. Ĉu?</p>

<p>HEDDA<br>
Volonte. <span class="staging">(rapide)</span> Ne, atendu! Lasu min unue iom ordigi.</p>

<p>TESMAN<br>
Ho, tion vi tute ne bezonas, Hedda. Estas sufiĉe da loko.</p>

<p>HEDDA<br>
Ne, ne, lasu min nur ion forigi, mi diras. Porti tion ĉi tien sur la
pianon dume. Jen do!</p>

<p class="staging">(Ŝi tiras objekton, kovritan de notfolioj, el sub la bretaro,
almetas pliajn notfoliojn, kaj portas ĉion maldekstren en la
malantaŭan ĉambron. <b>Tesman</b> metas la paperfoliojn sur la
skribotablon kaj translokigas tien la lampon de la tablo en la
angulo. Li kaj <b>sinjorino Elvsted</b> eksidas kaj rekomencas la laboron.
<b>Hedda</b> revenas.)</p>

<p>HEDDA<br>
<span class="staging">(malantaŭ la seĝo de <b>sinjorino Elvsted</b>, mole palpante ŝiajn
harojn)</span> Nu, dolĉa Tea, — ĉu eblas pri la monumento de Ejlert
Løvborg?</p>

<p>ELVSTED<br>
<span class="staging">(rigardas ŝin senespere)</span> Ho Dio, — certe fariĝos ege malfacile
trovi sistemon.</p>

<p>TESMAN<br>
Ni devas kapabli. Estas la sola vojo. Kaj ordigi la paperojn de
aliuloj, — tio estas ĝuste io por kio mi taŭgas.</p>

<p class="staging">(<b>Hedda</b> iras al la forno kaj eksidas sur unu el la taburetoj.
<b>Brack</b> staras super ŝi, apoganta al la apogseĝo.)</p>

<p>HEDDA<br>
<span class="staging">(flustras)</span> Kion vi diris pri la pistolo?</p>

<p>BRACK<br>
<span class="staging">(mallaŭte)</span> Ke li nepre estas ĝin ŝtelinta.</p>

<p>HEDDA<br>
Kial ĝuste ŝtelinta?</p>

<p>BRACK<br>
Ĉar ĉiu alia klarigo devas esti neebla, sinjorino Hedda.</p>

<p>HEDDA<br>
Ĉu?</p>

<p>BRACK<br>
<span class="staging">(rigardas ŝin iom ekzamene)</span> Ejlert Løvborg kompreneble estis ĉi
tie hodiaŭ matene. Ĉu ne?</p>

<p>HEDDA<br>
Jes.</p>

<p>BRACK<br>
Vi estis sola kun li, ĉu?</p>

<p>HEDDA<br>
Jes, momenton.</p>

<p>BRACK<br>
Ĉu vi ne forlasis la ĉambron, dum lia ĉeesto?</p>

<p>HEDDA<br>
Ne.</p>

<p>BRACK<br>
Pripensu. Ĉu vi ne eliris momenton?</p>

<p>HEDDA<br>
Jes, eble mallongan momenton — eksteren en la antaŭĉambron.</p>

<p>BRACK<br>
Kaj kie vi dume havis vian pistolskatolon?</p>

<p>HEDDA<br>
Ĝi estis ene en —</p>

<p>BRACK<br>
Nu, sinjorino Hedda?</p>

<p>HEDDA<br>
La skatolo staris tie sur la skribotablo.</p>

<p>BRACK<br>
Ĉu vi poste rigardis ĉu ambaŭ pistoloj estas tie?</p>

<p>HEDDA<br>
Ne.</p>

<p>BRACK<br>
Ankaŭ ne estas necese. Mi vidis tiun pistolon, kiun Løvborg havis
ĉe si. Kaj mi tuj rekonis ĝin de hieraŭ. Kaj ankaŭ de pli frue.</p>

<p>HEDDA<br>
Ĉu vi eble havas ĝin?</p>

<p>BRACK<br>
Ne, la polico ĝin havas.</p>

<p>HEDDA<br>
Kion la polico faros pri la pistolo?</p>

<p>BRACK<br>
Serĉos sciiĝon pri la posedanto.</p>

<p>HEDDA<br>
Ĉu vi kredas, ke oni tion povas malkaŝi?</p>

<p>BRACK<br>
<span class="staging">(klinas sin super ŝi malsupren kaj flustras)</span> Ne, Hedda Gabler, —
ne tiom longe kiom mi silentas.</p>

<p>HEDDA<br>
<span class="staging">(rigardas lin timeme)</span> Kaj se vi ne silentas, — kio do?</p>

<p>BRACK<br>
<span class="staging">(ŝultrotiras)</span> Estas ja ĉiam la klarigo, ke la pistolo estas
ŝtelita.</p>

<p>HEDDA<br>
<span class="staging">(firme)</span> Prefere morti!</p>

<p>BRACK<br>
<span class="staging">(ridetas)</span> Tiaĵon oni diras, sed oni tion ne faras.</p>

<p>HEDDA<br>
<span class="staging">(ne respondante)</span> Kaj se la pistolo do ne estas ŝtelita. Kaj la
posedanto troviĝas. Kio tiam sekvos?</p>

<p>BRACK<br>
Ja, Hedda, — tiam sekvos la skandalo.</p>

<p>HEDDA<br>
La skandalo!</p>

<p>BRACK<br>
La skandalo, jes, — kiun vi tiom morte timas. Kompreneble vi estos
vokata antaŭ la tribunalon. Kaj vi kaj fraŭlino Diana. Ŝi devas ja
klarigi kiel ĉio okazis. Se estis akcidenta pafo aŭ intenca
mortigo. Ĉu li tirus la pistolon el la poŝo por ŝin minaci? Kaj
jen la kuglo pafiĝus? Aŭ ĉu ŝi tirus la pistolon el lia mano, kaj
jen mortpafus lin, kaj remetus la pistolon en lian poŝon? Ŝi certe
kapablus tion fari. Ĉar ŝi estas fortika knabineto, tiu sama
fraŭlino Diana.</p>

<p>HEDDA<br>
Sed ĉio ĉi abomena ne koncernas <em>min</em>.</p>

<p>BRACK<br>
Ne. Sed vi devas respondi tiun demandon: Kial vi donis la pistolon al
Ejlert Løvborg? Kaj kiujn konkludojn oni tiros el la fakto, ke vi al
li ĝin donis?</p>

<p>HEDDA<br>
<span class="staging">(mallevas la kapon)</span> Vere. Pri tio mi ne pensis.</p>

<p>BRACK<br>
Nu, feliĉe neniu danĝero estas, tiom longe kiom mi silentas.</p>

<p>HEDDA<br>
<span class="staging">(rigardas supren al li)</span> Mi do estas sub via potenco, Asesoro. De nun
vi regas mian korpon kaj animon.</p>

<p>BRACK<br>
<span class="staging">(flustras pli mallaŭte)</span> Plej kara Hedda, — kredu min — mi ne
misuzos la staton.</p>

<p>HEDDA<br>
Tamen same sub via potenco. Dependanta de viaj postuloj kaj volo.
Mallibera. Do mallibera! <span class="staging">(ekstaras impete)</span> Ne, — tiun penson
mi ne eltenos! Neniam.</p>

<p>BRACK<br>
<span class="staging">(rigardas ŝin duone mokante)</span> Kutime oni rezignas antaŭ la
neevitebleco.</p>

<p>HEDDA<br>
<span class="staging">(reciprokas lian rigardon)</span> Ja, eble.</p>

<p class="staging">(Ŝi iras al la skribotablo.)</p>

<p>HEDDA<br>
<span class="staging">(subpremas senperan rideton kaj imitas la akcenton de Tesman)</span> Ĉu vi
do sukcesas, Jørgen? Ĉu?</p>

<p>TESMAN<br>
Dio scias, kara. Estos laboro almenaŭ de pluraj monatoj, tio ĉi.</p>

<p>HEDDA<br>
<span class="staging">(kiel antaŭe)</span> Jen imagu! <span class="staging">(rapidas leĝere per la manoj tra la
hararo de <b>sinjorino Elvsted</b>)</span> Ĉu ne estas strange por vi, Tea? Nun
vi sidas ĉi tie kune kun Tesman — ĝuste kiel vi antaŭe sidis kune
kun Ejlert Løvborg.</p>

<p>ELVSTED<br>
Ho Dio, se mi nur povus inspiri ankaŭ vian edzon.</p>

<p>HEDDA<br>
Ho, tio certe venos — kun la paso de tempo.</p>

<p>TESMAN<br>
Ja, sciu, Hedda, — jam vere ŝajnas al mi, ke mi komencas ion tian
percepti. Sed retrovu seĝon ĉe la asesoro.</p>

<p>HEDDA<br>
Ĉu estas nenio, por kio vi du povas uzi min en tio?</p>

<p>TESMAN<br>
Ne, absolute nenio. <span class="staging">(turnas la kapon)</span> De nun vi vere devas esti
tiom afabla teni al Hedda kompanion, kara Asesoro!</p>

<p>BRACK<br>
<span class="staging">(kun ekrigardo al Hedda)</span> Estos por mi ega plezuro.</p>

<p>HEDDA<br>
Dankon. Sed ĉivespere mi estas laca. Mi volas iom kuŝi tie ene sur
la sofo.</p>

<p>TESMAN<br>
Jes, tion faru, kara. Ĉu?</p>

<p class="staging">(<b>Hedda</b> iras en la malantaŭan ĉambron kaj kuntiras la kurtenojn
post si. Mallonga paŭzo. Subite oni aŭdas, ke ŝi ludas sovaĝan
dancmelodion tie ene sur la piano.)</p>

<p>ELVSTED<br>
<span class="staging">(eksaltas de sur la seĝo)</span> Hu, kio do estas!</p>

<p>TESMAN<br>
<span class="staging">(kuras al la pordaperturo)</span> Sed, plej kara Hedda, — ne ludu do por
danco ĉivespere! Memoru do onklinon Rina! Kaj ankaŭ Ejlert!</p>

<p>HEDDA<br>
<span class="staging">(metas la kapon antaŭen inter la kurtenoj)</span> Kaj ankaŭ onklinon
Julle. Kaj la tutan aron. — De nun mi estos silenta.</p>

<p class="staging">(Ŝi denove fermas post si.)</p>

<p>TESMAN<br>
<span class="staging">(ĉe la skribotablo)</span> Ŝi eble suferas vidi nin ĉe tiu ĉi doloriga
laboro. Sciu, sinjorino Elvsted, — vi transloĝiĝu al onklino
Julle. Kaj jen mi venos en la vesperoj. Kaj ni povos sidi laborante
<em>tie</em>. Ĉu?</p>

<p>ELVSTED<br>
Jes, estus eble pli bone —</p>

<p>HEDDA<br>
<span class="staging">(en la malantaŭa ĉambro)</span> Mi bone aŭdas kion vi diras, Tesman. Sed
kiel mi pasigu la vesperojn ĉi tie?</p>

<p>TESMAN<br>
<span class="staging">(foliumas la paperojn)</span> Ho, asesoro Brack certe estas tiom ĝentila,
ke li tamen vizitos vin.</p>

<p>BRACK<br>
<span class="staging">(sur la apogseĝo, krietas ĝoje)</span> Kun plezuro ĉiun laŭvican
vesperon, sinjorino Tesman! Ni kune certe bone amuziĝu ĉi tie, ni
du!</p>

<p>HEDDA<br>
<span class="staging">(klare kaj aŭdeble)</span> Jes, ĉu vi ne nutras tiun esperon, Asesoro?
Vi, kia sola koko en la korto — —</p>

<p class="staging">(Pafo aŭdiĝas tie ene. <b>Tesman</b>, <b>sinjorino Elvsted</b> kaj <b>Brack</b>
eksaltas.)</p>

<p>TESMAN<br>
Aj, nun ŝi denove fingrumas la pistolojn.</p>

<p class="staging">(Li distiras la kurtenojn kaj kuras enen. <b>Sinjorino Elvsted</b> same.
<b>Hedda</b> kuŝas senviva, sternita sur la sofo. Konfuzo kaj kriado.
Konfuzita <b>Berte</b> envenas de dekstre.)</p>

<p>TESMAN<br>
<span class="staging">(krias al <b>Brack</b>)</span> Pafis sin! Pafis sin tra la tempio! Jen imagu!</p>

<p>BRACK<br>
<span class="staging">(duone paralizita sur la apogseĝo)</span> Sed Dio kompatu, — tiaĵon oni
ja <em>ne faras!</em></p>

</div>







<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK HEDDA GABLER: DRAMO EN KVAR AKTOJ ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
