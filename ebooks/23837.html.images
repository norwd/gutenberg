<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>Eta Eyolf</title>
<style>body {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage, .aktfino {
    text-align: center;
    line-height: 2;
    margin-bottom: 4em
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Eta Eyolf">
<meta name="dc.language" content="eo">
<meta name="dcterms.source" content="https://www.gutenberg.org/files/23837/23837-h/23837-h.htm">
<meta name="dcterms.modified" content="2024-12-10T14:59:37.172447+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/23837">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Norwegian drama">
<meta name="dcterms.created" content="2007-12-13">
<meta name="generator" content="Ebookmaker 0.12.47 by Project Gutenberg">
<meta property="og:title" content="Eta Eyolf">
<meta property="og:type" content="Text">
<meta property="og:url" content="https://www.gutenberg.org/cache/epub/23837/pg23837-images.html">
<meta property="og:image" content="https://www.gutenberg.org/cache/epub/23837/pg23837.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">Eta Eyolf</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Eta Eyolf</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: December 13, 2007 [eBook #23837]</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly with thanks to Odd Tangerud for his<br>
        continuing assistance in preparing his Ibsen translations<br>
        for Project Gutenberg</p>

</div><div id="pg-start-separator">
<span>*** START OF THE PROJECT GUTENBERG EBOOK ETA EYOLF ***</span>
</div></section><pre></pre>


<div id="titlepage">
<h2>HENRIK IBSEN</h2>

<h1>ETA EYOLF</h1>

<p>(LILLE EYOLF)</p>

<p>(1894)</p>

<p>Dramo en tri aktoj</p>

<p>Tradukis<br>
Odd Tangerud</p>


<p>Eldono 1997</p>

<p>Jec Scandinavia a/s</p>

<p>Postboks 28, N -
3401 Lier<br>

Tlf.. 32 85 50 03. Fax. 32 85 50 82<br>

ISBN 82-91707-58-8</p>

</div>



<p>ETA EYOLF</p>


<p>ROLOJ:</p>

<ul>
<li>ALFRED ALLMERS, bienulo, literaturisto, iama pohora instruisto.</li>
<li>Sinjorino RITA ALLMERS, lia edzino.</li>
<li>EYOLF, ilia infano; naŭ jarojn aĝa.</li>
<li>Fraŭlino ASTA ALLMERS, pli juna duonfratino de Alfred.</li>
<li>Inĝeniero BORGHEJM.</li>
<li>RATO-FRAŬLINO.</li>
</ul>


<p>(La okazaĵoj trovas lokon en la bieno de <b>Allmers</b> ĉe la fjordo,
kelkajn mejlojn de la urbo.)</p>


<div class="acte">

<h3 class="actehead">UNUA AKTO</h3>

<p class="staging">(Bela, riĉe ekipita ĝardena ĉambro. Multaj mebloj, floroj,
plantoj. En la fono malfermitaj vitraj pordoj al verando. Vasta
elvido super la fjordon. Arbarkovritaj montetoj fore. Sur ambaŭ
flankaj muroj estas pordoj; tiu dekstre estas duobla pordo kaj iom
pli malantaŭa. Antaŭe dekstre estas sofo kun opaj kusenetoj kaj
kovriloj. Seĝoj kaj malgranda tablo ĉe la sofoangulo. Antaŭe
maldekstre estas pli granda tablo kun apogseĝoj ĉirkaŭe. Sur la
tablo staras kofreto. Estas frua somermateno en varma sunvetero.)</p>

<p class="staging">(<b>Sinjorino Rita Allmers</b> staras apud la tablo, kun la dorso
dekstren, elprenante el la kofreto. Ŝi estas bela, iom granda,
ŝvelbrusta, blonda sinjorino de proksimume 30 jaroj. Vestita en hela
matenrobo.)</p>

<p class="staging">(Iom poste <b>fraŭlino Asta Allmers</b> envenas tra la pordo dekstre,
vestita en helbruna somerkostumo kun ĉapelo, jako kaj sunŝirmilo.
Sub la brako ŝi havas sufiĉe grandan, ŝlositan tekon. Ŝi estas
svelta, mezalta, kun malhelaj haroj kaj profundaj, seriozaj okuloj.
25 jara.)</p>

<p>ASTA<br>

<span class="staging">(enveninta tra la pordo)</span> Bonan matenon, kara Rita.</p>

<p>RITA<br>

<span class="staging">(turnas la kapon kaj kapsignas al ŝi)</span> Jen, — ĉu estas vi, Asta!
Ĉu vi tiel frue venas el la urbo? Tiom foren al ni?</p>

<p>ASTA<br>

<span class="staging">(metas la vestaĵojn sur seĝon apud la pordo)</span> Jes, mi havis eĉ ne
momentan kvieton. Ŝajnis al mi, ke mi nepre <em>devis</em> iri ĉi tien kaj
vidi etan Eyolf hodiaŭ. Kaj ankaŭ vin. <span class="staging">(metas la tekon sur la
tablon ĉe la sofo)</span> Kaj mi veturis per la vaporŝipo.</p>

<p>RITA<br>

<span class="staging">(ridetas al ŝi)</span> Kaj surborde vi eble renkontis iun aŭ alian bonan
amikon? Tiel hazarde, mi pensas.</p>

<p>ASTA<br>

<span class="staging">(trankvile)</span> Ne, mi tute ne renkontis iun konatulon. <span class="staging">(rigardas en la
kofreton)</span> Sed, Rita, — kio do tio estas?</p>

<p>RITA<br>

<span class="staging">(daŭre elpakas)</span> La valizo de Alfred. Ĉu vi ne rekonas ĝin?</p>

<p>ASTA<br>

<span class="staging">(ĝoja, proksimiĝas)</span> Ĉu! Alfred revenis hejmen?</p>

<p>RITA<br>

Jes, imagu, — li venis tute neatendite per la nokta trajno.</p>

<p>ASTA<br>

Ho, do estis <em>tio</em>, kion mi sentis! Estis <em>tio</em>, kio tiris min ĉi
tien! — Kaj li nenion skribis antaŭe? Eĉ ne poŝtkarton?</p>

<p>RITA<br>

Eĉ ne unu vorton.</p>

<p>ASTA<br>

Eĉ ne telegrafis?</p>

<p>RITA<br>

Jes, horon antaŭ ol li venis. Tute mallonge kaj malvarme. <span class="staging">(ridas)</span>
Ĉu ne kutimas al li, Asta?</p>

<p>ASTA<br>

Jes ja. Ĉion li faras tiel senemocie.</p>

<p>RITA<br>

Sed des pli ĝuinde estis, kiam mi havis lin reen.</p>

<p>ASTA<br>

Jes, mi ja komprenas.</p>

<p>RITA<br>

Eĉ dek kvar tagojn antaŭ ol mi atendis lin!</p>

<p>ASTA<br>

Kaj li fartas bone? Ne deprimata?</p>

<p>RITA<br>

<span class="staging">(fermas la kofreton kaj ridetas al ŝi)</span> Li aspektis kvazaŭ
transformita, kiam li envenis tra la pordo.</p>

<p>ASTA<br>

Kaj eĉ ne laca, ĉu?</p>

<p>RITA<br>

Jes, laca mi kredas ke li vere estis. Sufiĉe laca, jes. Sed, la
kompatindulo, li ja iris piede preskaŭ la tutan vojon.</p>

<p>ASTA<br>

Kaj la aero inter la altaj montoj certe estis iom akra por li.</p>

<p>RITA<br>

Ne, tion mi vere ne opinias. Mi aŭdis lin tusi eĉ ne unu fojon.</p>

<p>ASTA<br>

Jen, vi vidu! Do estis tamen bone, ke la kuracisto decidigis lin fari
tiun ekskurson.</p>

<p>RITA<br>

Jes, nun, kiam ĝi fine estas finita, jen —. Sed komprenu, ke estis
terura tempo por mi, Asta. Pri tio mi neniam volis paroli. Kaj vi ja
malofte vizitis min —</p>

<p>ASTA<br>

Jes, eble ne estis juste de mi. Sed —</p>

<p>RITA<br>

Nu, nu, nu, — vi havas ja la lernejon tie en la urbo. <span class="staging">(ridetas)</span>
Kaj nia vojkonstruisto — li estis ja forvojaĝinta, ankaŭ li.</p>

<p>ASTA<br>

Ho, lasu nun tion, Rita!</p>

<p>RITA<br>

Nu ja do. Ni lasu la vojkonstruiston. — Sed kiom mi sopiris por
Alfred! Tia malpleneco! Forlasita, en dezerto! Hu, aspektis kvazaŭ
iu estus enteriĝinta en la domo —!</p>

<p>ASTA<br>

Nu, bona Dio, — nur ses aŭ sep semajnojn —</p>

<p>RITA<br>

Jes, sed memoru, ke Alfred neniam antaŭe estis for de mi. Eĉ ne
tagnokton. Neniam en ĉiuj tiuj dek jaroj —</p>

<p>ASTA<br>

Ne, sed tial mi opinias, ke vere ne tro frue estis, ke li ĉi-jare
iom elvenis. Li devus fari montaran ekskurson ĉiun someron. Tion li
estus devinta.</p>

<p>RITA<br>

<span class="staging">(duone ridetante)</span> Ak do, vi facile parolas, vi. Se mi estus tiom —
tiom saĝa kiel vi, mi eble lasus lin libera pli frue — eble. Sed
ŝajnis al mi, ke mi ne povis, Asta! Aspektis al mi, kvazaŭ mi
neniam plu revidus lin. Ĉu vi <em>tion</em> ne komprenas?</p>

<p>ASTA<br>

Ne. Sed eble estas pro tio, ke mi mem havas neniun por perdi.</p>

<p>RITA<br>

<span class="staging">(kun ŝercema rideto)</span> Vere neniun — ĉu?</p>

<p>ASTA<br>

Ne laŭ mia scio. <span class="staging">(interrompante)</span> Sed diru, Rita, — kie estas
Alfred? ĉu li ankoraŭ dormas?</p>

<p>RITA<br>

Ho, ne. Li ellitiĝis same frue hodiaŭ, kiel li kutimas.</p>

<p>ASTA<br>

Nu, kaj do li verŝajne ne estis tro laca.</p>

<p>RITA<br>

Jes, ĉi-nokte. Kiam li venis. Sed nun li havis Eyolf ene ĉe si pli
ol unu horon.</p>

<p>ASTA<br>

La kompatinda, eta, pala knabo! Ĉu li nun denove komencu lernadi kaj
lernadi?</p>

<p>RITA<br>

<span class="staging">(levante la ŝultrojn)</span> Vi scias, ke estas kiel Alfred deziras.</p>

<p>ASTA<br>

Jes, sed mi opinias, ke vi devus tion kontraŭstari, Rita.</p>

<p>RITA<br>

<span class="staging">(iom senpacienca)</span> Ne, — kiel do vi pensas, — en tio mi vere ne
povas min enmiksi. Tiujn rilatojn Alfred pli bone komprenas ol
mi. — Kaj pri kio vi opinias ke Eyolf sin okupigu? Li ja ne povas
ĉirkaŭkuri kaj ludi, li, — kiel aliaj infanoj.</p>

<p>ASTA<br>

<span class="staging">(decidite)</span> Mi parolu kun Alfred pri tio ĉi.</p>

<p>RITA<br>

Jes, kara, tion faru. — Nu, jen vidu —</p>

<p class="staging">(<b>Alfred Allmers</b>, en somerkostumo, permane kondukante <b>Eyolf</b>,
envenas tra la pordo maldekstre. Li estas svelta, belstatura viro de
36–37 jaroj, kun plaĉaj okuloj, maldensa hararo kaj barbo. Lia
vizaĝo aspektas serioze kaj penseme. — <b>Eyolf</b> havas vestaĵon de
fasono kiel uniformo kun oraj ŝnuroj kaj leonbutonoj. Li lamas kaj
havas lambastonon sub la maldekstra brako. La gambo estas lama. Li
estas malaltkreska, aspektas malsane, sed havas belajn, saĝajn
okulojn.)</p>

<p>ALLMERS<br>

<span class="staging">(lasas <b>Eyolf</b>; ĝoja aliras kaj donas al <b>Asta</b> ambaŭ
manojn)</span> Asta! Karega Asta! Jen vi ĉi tie en nia forejo! Kaj ke mi
baldaŭe vin vidus!</p>

<p>ASTA<br>

Ŝajnis al mi ke mi devus —. Bonvenon ree hejmen!</p>

<p>ALLMERS<br>

<span class="staging">(agitas ŝiajn manojn)</span> Dankon.</p>

<p>RITA<br>

Ĉu li ne aspektas admirinde?</p>

<p>ASTA<br>

<span class="staging">(fiksrigardas lin)</span> Aminde! Vere aminde! Kun brilaj okuloj! Nu, do vi
certe multe skribis dumvoje. <span class="staging">(ĝoje ekkriante)</span> Ĉu eble la tuta
libro estas preta, Alfred?</p>

<p>ALLMERS<br>

<span class="staging">(ŝultrotiras)</span> La libro —? Ho, <em>ĝi</em> —</p>

<p>ASTA<br>

Jes, mi imagis, ke por vi pli facile fariĝus, kiam vi elvenus.</p>

<p>ALLMERS<br>

Tion ankaŭ mi opiniis. Sed vidu, — fariĝis tute alie, kara. Mi
vere eĉ ne skribis linion en la libro.</p>

<p>ASTA<br>

Vi ne skribis —!</p>

<p>RITA<br>

Nu tiel! Mi ne komprenis, kial la amaso da papero kuŝas netuŝita
en la valizo.</p>

<p>ASTA<br>

Sed, kara Alfred, pri kio vi do okupiĝis dum tiu longa tempo?</p>

<p>ALLMERS<br>

<span class="staging">(ridetas)</span> Nur promenadis kaj pensis kaj pensis kaj pensis.</p>

<p>RITA<br>

<span class="staging">(metas sian brakon ĉirkaŭ lian ŝultron)</span> Iomete pensis pri tiuj,
kiuj hejme sidis?</p>

<p>ALLMERS<br>

Jes, kompreneble. Eĉ multe. Ĉiun opan tagon.</p>

<p>RITA<br>

<span class="staging">(lasas lin)</span> Nu, do ĉio estas ja en bona ordo.</p>

<p>ASTA<br>

Sed nenion skribis en la libro? Kaj tamen vi jen povas aspekti tiom
ĝoja kaj kontenta? Tia vi ne alie kutimas esti. Ne kiam la laboro
estas peza, mi opinias.</p>

<p>ALLMERS<br>

Jen vi pravas. Ĉar mi vere estis stulta antaŭe, komprenu. La
pensado, <em>ĝi</em> entenas la plej bonan en la homo. Kio skribiĝas sur
la paperon, ne multe taŭgas.</p>

<p>ASTA<br>

<span class="staging">(ekkriante)</span> Ne multe taŭgas!</p>

<p>RITA<br>

<span class="staging">(ridas)</span> Sed ĉu vi freneziĝus, Alfred!</p>

<p>EYOLF<br>

<span class="staging">(fideme suprenrigardas al li)</span> Ho jes, paĉjo, — kion <em>vi</em> skribas,
tio taŭgas.</p>

<p>ALLMERS<br>

<span class="staging">(ridetas kaj glittuŝas liajn harojn)</span> Ja, ja, ĉar <em>vi</em> tion diras,
do —. Sed kredu min, — iu venos poste, kiu eĉ pli taŭgos.</p>

<p>EYOLF<br>

Kaj kiu li do estus? Ho, diru!</p>

<p>ALLMERS<br>

Paciencu. Li certe venos kaj prezentos sin.</p>

<p>EYOLF<br>

Kaj kion do vi jen faros?</p>

<p>ALLMERS<br>

<span class="staging">(serioze)</span> Tiam mi denove iros en la montaron —</p>

<p>RITA<br>

Fi, hontu, Alfred!</p>

<p>ALLMERS<br>

— supren sur la altejojn kaj la altajn vastejojn.</p>

<p>EYOLF<br>

Paĉjo, ĉu vi ne kredas, ke mi baldaŭ estos tiom forta, ke mi povos
akompani vin?</p>

<p>ALLMERS<br>

<span class="staging">(dolorige tuŝata)</span> Ho jes, eble, mia knabeto.</p>

<p>EYOLF<br>

Ĉar al mi aspektas tiom grande, ke ankaŭ mi povus grimpi la
montojn.</p>

<p>ASTA<br>

<span class="staging">(deturnante)</span> Jen, kiel bela kaj belvestita vi estas hodiaŭ, Eyolf!</p>

<p>EYOLF<br>

Jes, ĉu ne, onklino?</p>

<p>ASTA<br>

Jes ja. Ĉu estas pro paĉjo, ke vi metis la novajn vestaĵojn?</p>

<p>EYOLF<br>

Jes, mi petis panjon pri tio. Ĉar mi volis ke paĉjo vidu min tia.</p>

<p>ALLMERS<br>

<span class="staging">(mallaŭte al <b>Rita</b>)</span> Vi ne devus doni al li tian kostumon.</p>

<p>RITA<br>

<span class="staging">(mallaŭte)</span> Ho, li tiom longe petegis min. Ege petis. Li ne lasis
min en paco.</p>

<p>EYOLF<br>

Kaj aŭdu, paĉjo, — Borghejm aĉetis al mi pafarkon. Kaj ankaŭ
trejnigis min pafi.</p>

<p>ALLMERS<br>

Jen, jes, vere estas io por vi, Eyolf.</p>

<p>EYOLF<br>

Kaj kiam li venontfoje revenos, mi ankaŭ petos lin instrui al mi
naĝi.</p>

<p>ALLMERS<br>

Naĝi! Ho, sed kial vi do tion volas!</p>

<p>EYOLF<br>

Jes, ĉar ĉiuj knaboj malsupre sur la marbordo, ili scipovas naĝi.
Estas nur mi, kiu ne scipovas.</p>

<p>ALLMERS<br>

<span class="staging">(kortuŝita, metas la brakojn ĉirkaŭ lin)</span> Estas permesite lerni
ĉion kion vi volas! Ĉion kion vi mem deziras lerni.</p>

<p>EYOLF<br>

Jes, ĉu vi scias kion mi pleje deziras, paĉjo?</p>

<p>ALLMERS<br>

Nu? Diru?</p>

<p>EYOLF<br>

Pleje mi deziras lerni fariĝi soldato.</p>

<p>ALLMERS<br>

Ho, eta Eyolf, estas multaj aliaj okupoj, kiuj estas pli bonaj ol
tiu.</p>

<p>EYOLF<br>

Jes, tamen kiam mi estos granda, tiam mi ja devas esti soldato. Tion
vi ja scias.</p>

<p>ALLMERS<br>

<span class="staging">(premegas la manojn)</span> Jes, jes, jes; ni vidos —</p>

<p>ASTA<br>

<span class="staging">(eksidas ĉe la tablo dekstre)</span> Eyolf! Venu al mi, kaj mi ion al vi
rakontos.</p>

<p>EYOLF<br>

<span class="staging">(iras al ŝi)</span> Kio estas, onklino?</p>

<p>ASTA<br>

Imagu, Eyolf, mi vidis la Rato-fraŭlinon.</p>

<p>EYOLF<br>

Ĉu! Vi vidis la Rato-fraŭlinon! Ho, vi nur ŝerctrompas min!</p>

<p>ASTA<br>

Ne, estas vero. Mi vidis ŝin hieraŭ.</p>

<p>EYOLF<br>

Kie vi do vidis ŝin?</p>

<p>ASTA<br>

Mi vidis ŝin sur la vojo, ekster la urbo.</p>

<p>ALLMERS<br>

Ankaŭ mi vidis ŝin ie en la kamparo.</p>

<p>RITA<br>

<span class="staging">(kiu sidas en la sofo)</span> Eble ankaŭ ni vidos ŝin, Eyolf.</p>

<p>EYOLF<br>

Onklino, ĉu ne estas strange, ke ŝi estas nomita Rato-fraŭlino?</p>

<p>ASTA<br>

La homoj nur nomas ŝin tiel, ĉar ŝi iras tra kamparo kaj laŭ
bordoj forpelante ĉiujn ratojn.</p>

<p>ALLMERS<br>

Efektive ŝi laŭdire estas nomita fraŭlino Lup, mi kredas.</p>

<p>EYOLF<br>

Lup? Tio ja signifas lupo.</p>

<p>ALLMERS<br>

<span class="staging">(Frapetas lin sur la kapon)</span> Jen, ankaŭ <em>tion</em> vi scias, Eyolf!</p>

<p>EYOLF<br>

<span class="staging">(pensema)</span> Do eble estas vero, ke ŝi estas lup-fantomo dum la nokto.
Ĉu vi tion kredas, paĉjo?</p>

<p>ALLMERS<br>

Ho ne, tion mi ne kredas. — Sed nun vi devus iri eksteren kaj iom
ludi en la ĝardeno.</p>

<p>EYOLF<br>

Ĉu vi ne opinias, ke estas pli bone ke mi kunportu kelkajn librojn?</p>

<p>ALLMERS<br>

Ne, de nun neniujn librojn. Prefere iru malsupren al la aliaj knaboj
sur la bordo.</p>

<p>EYOLF<br>

<span class="staging">(ĝenata)</span> Ne, paĉjo, mi ne volas malsupreniri al la knaboj hodiaŭ.</p>

<p>ALLMERS<br>

Kaj kial ne?</p>

<p>EYOLF<br>

Ne, ĉar mi surhavas ĉi tiujn vestaĵojn.</p>

<p>ALLMERS<br>

<span class="staging">(sulkas la frunton)</span> Ĉu ili mokridas — mokridas viajn belajn
vestaĵojn!</p>

<p>EYOLF<br>

<span class="staging">(eviteme)</span> Ne, tion ili ne kuraĝas. Ĉar tiam mi batus ilin.</p>

<p>ALLMERS<br>

Nu ja, — kion do —?</p>

<p>EYOLF<br>

Sed ili estas tiom malbonkondutaj, tiuj knaboj. Kaj ili diras, ke mi
neniam povos fariĝi soldato.</p>

<p>ALLMERS<br>

<span class="staging">(kun subpremata kolero)</span> Kial ili do tion diras?</p>

<p>EYOLF<br>

Eble ili estas enviemaj. Ĉar, paĉjo, ili estas ja tiom malriĉaj,
ke ili devas iri nudpiede.</p>

<p>ALLMERS<br>

<span class="staging">(mallaŭte, kun sufokata voĉo)</span> Ho, Rita, — kiom jeno turmentas
mian koron!</p>

<p>RITA<br>

<span class="staging">(trankviligante, ekstaras)</span> Nu, nu, nu!</p>

<p>ALLMERS<br>

<span class="staging">(minacante)</span> Sed tiuj knaboj, iam ili lernos, kiuj estas majstroj tie
malsupre sur la bordo!</p>

<p>ASTA<br>

<span class="staging">(aŭskultante)</span> Iu frapas.</p>

<p>EYOLF<br>

Certe estas Borghejm!</p>

<p>RITA<br>

Envenu!</p>

<p class="staging">(La <b>Rato-fraŭlino</b> envenas silente kaj trankvile tra la dekstra
pordo. Ŝi estas malalta, maldika, kurba estaĵo, maljuna, grizhara,
kun akraj pikantaj okuloj. Vestita en malnovmoda, flordesegnita robo
kun kufo kaj manteleto. Per la mano ŝi tenas grandan, ruĝan
pluvŝirmilon, kaj sur la brako, en ŝnuro, nigran saketon.)</p>

<p>EYOLF<br>

<span class="staging">(mallaŭte, tenante la robon de <b>Asta</b>)</span> Onklino! Eble estas ŝi!</p>

<p>RATO-FRAŬLINO<br>

<span class="staging">(genufleksas ĉe la pordo)</span> Mi humile petas permeson, — ĉu la
gesinjoroj havas ion ronĝantan en la domo?</p>

<p>ALLMERS<br>

Ni? Ne, mi ne kredas.</p>

<p>RATO-FRAŬLINO<br>

Jes, ĉar alie mi volonte ŝatus helpi la gesinjorojn senigi sin de
tio.</p>

<p>RITA<br>

Jes, jes, ni komprenas. Sed ni havas neniujn tiajn.</p>

<p>RATO-FRAŬLINO<br>

Estas vere malfeliĉe. Ĉar ĝuste nun mi faras rondvojaĝon. Kaj
neniu scias, kiam mi revenos en tiu ĉi regiono. — Ho, kiom laca mi
estas!</p>

<p>ALLMERS<br>

<span class="staging">(montras al seĝo)</span> Jes, vi tiel aspektas.</p>

<p>RATO-FRAŬLINO<br>

Oni devus ja neniam fariĝi laca bonfarante al la malfeliĉaj etuloj,
kiuj estas malamataj kaj persekutataj tiom severe. Sed la fortoj
elĉerpiĝas.</p>

<p>RITA<br>

Eble vi volas sidi kaj iom ripozi?</p>

<p>RATO-FRAŬLINO<br>

Multajn dankojn. <span class="staging">(eksidas sur seĝon inter la pordo kaj la sofo)</span>
Ĉar la tutan nokton mi okupiĝis en aferoj.</p>

<p>ALLMERS<br>

Nu tiel?</p>

<p>RATO-FRAŬLINO<br>

Jes, sur la insuloj. <span class="staging">(klukridas)</span> La homoj vere bezonis sendi por mi.
Nu, ili ege malemis. Sed estis la nura rimedo. Ili tamen devis ronĝi
la acidan pomon. <span class="staging">(rigardas <b>Eyolf</b> kaj kapsignas)</span> Acidan pomon,
sinjoreto. Acidan pomon.</p>

<p>EYOLF<br>

<span class="staging">(senpere, iom timigita)</span> Kial devis ili —?</p>

<p>RATO-FRAŬLINO<br>

Kion?</p>

<p>EYOLF<br>

Ronĝi ĝin?</p>

<p>RATO-FRAŬLINO<br>

Fakte ili ne povis sin plu nutri. Pro la ratoj kaj ĉiuj iliaj
ratinfanoj; la juna sinjoro certe komprenas.</p>

<p>RITA<br>

Hu! La kompatinduloj, ĉu ili havas tiom da <em>ili</em>?</p>

<p>RATO-FRAŬLINO<br>

Jes, svarmegis. <span class="staging">(ridas silente kaj kontente)</span> En la litoj ili
svarmadis kaj ĉirkaŭkuris la tutan nokton. En la laktujojn ili
falis. Kaj trans la plankojn ili siblante kuradis ĉiudirekten.</p>

<p>EYOLF<br>

<span class="staging">(mallaŭte, al <b>Asta</b>)</span> Tien mi neniam volas vojaĝi, onklino.</p>

<p>RATO-FRAŬLINO<br>

Kaj jen <em>mi</em> venis — kaj krome iu alia. Kaj ni kunprenis ilin,
ĉiujn. La dolĉajn etulojn! Al ili ĉiuj ni du metis finon.</p>

<p>EYOLF<br>

<span class="staging">(kriante)</span> Paĉjo, — jen, jen!</p>

<p>RITA<br>

Bona Dio, Eyolf do!</p>

<p>ALLMERS<br>

Kio okazas?</p>

<p>EYOLF<br>

<span class="staging">(montras)</span> Estas io baraktanta en la saketo!</p>

<p>RITA<br>

<span class="staging">(maldekstren; krias)</span> Hu do! Elpelu ŝin, Alfred!</p>

<p>RATO-FRAŬLINO<br>

Ho, karega sinjorino, ne timu tian etan figuraĉon.</p>

<p>ALLMERS<br>

Sed kio do tio estas?</p>

<p>RATO-FRAŬLINO<br>

Estas nur Mopsulo. <span class="staging">(malligas la saketon)</span> Venu nun el la mallumo, vi
karega amiko mia.</p>

<p class="staging">(<b>Hundeto</b> kun larĝa, nigra muzelo metas sian kapon el la saketo.)</p>

<p>RATO-FRAŬLINO<br>

<span class="staging">(kape kaj mane signas al <b>Eyolf</b>)</span> Proksimiĝu nur fide, vi eta
vundita batalanto! Ĝi ne mordas. Alvenu! Alvenu!</p>

<p>EYOLF<br>

<span class="staging">(tenas sin al <b>Asta</b>)</span> Ne, mi ne kuraĝas.</p>

<p>RATO-FRAŬLINO<br>

Ĉu ne ŝajnas al la juna sinjoro, ke ĝi havas mildan kaj ŝatindan
aspekton?</p>

<p>EYOLF<br>

<span class="staging">(surprizita, montras)</span> Tiu <em>jena</em>?</p>

<p>RATO-FRAŬLINO<br>

Jes, ĝuste ĝi.</p>

<p>EYOLF<br>

<span class="staging">(duonlaŭte, fiksrigardas la hundon seninterrompe)</span> Ŝajnas al mi ke
ĝi havas la plej teruran — aspekton kiun mi iam vidis.</p>

<p>RATO-FRAŬLINO<br>

<span class="staging">(fermas la saketon)</span> Ho, ŝanĝiĝos, ŝanĝiĝos.</p>

<p>EYOLF<br>

<span class="staging">(senpere proksimiĝas, tute proksime, kaj facile glitfrapetas la
saketon.)</span> Delikata, — delikata ĝi tamen estas.</p>

<p>RATO-FRAŬLINO<br>

<span class="staging">(kun konsiderema voĉo)</span> Sed nun ĝi estas tiom laca kaj elĉerpita,
la kompatindulo. Tiom ege laca ĝi estas. <span class="staging">(rigardas al <b>Allmers</b>)</span>
Ĉar estas fortostreĉa, — tia ludo, sinjoro komprenu.</p>

<p>ALLMERS<br>

Kian ludon vi sugestas?</p>

<p>RATO-FRAŬLINO<br>

La allogado.</p>

<p>ALLMERS<br>

Aha, estas eble la hundo, kiu logas la ratojn.</p>

<p>RATO-FRAŬLINO<br>

<span class="staging">(kapsignas)</span> Mopsulo kaj mi. Ni du kunlaboras. Kaj tio iras glate.
Almenaŭ <em>aspekte</em>. Ĝi ekhavas ŝnuron ligitan al la kolringo.
Kaj jen mi kondukas ĝin tri fojojn ĉirkaŭ la domon. Kaj ludas
buŝharmonikon. Kaj kiam <em>tion</em> ili aŭdas, tiam ili trudiĝas
supren el la keloj kaj malsupren de la subtegmentejoj kaj el le truoj,
— ĉiuj tiuj benindaj, etaj kreaĵoj.</p>

<p>EYOLF<br>

Ĉu tiam ĝi mortmordas ilin?</p>

<p>RATO-FRAŬLINO<br>

Ho, fore de tio! Ne, ni iras en la boaton, li kaj mi. Kaj ili sekvas
post ni. La grandaj kaj iliaj etuloj.</p>

<p>EYOLF<br>

<span class="staging">(streĉita)</span> Kaj jen kio —? Rakontu!</p>

<p>RATO-FRAŬLINO<br>

Jen ni debordiĝas. Kaj mi julas kaj ludas buŝharmonikon. Kaj
Mopsulo, ĝi naĝas malantaŭe <span class="staging">(kun fajrer-ŝutantaj okuloj)</span> Kaj
ĉiuj tiuj kiuj svarmadis kaj ĉirkaŭkuris, ili sekvas, sekvas nin
sur la profundan akvon. Jes, ĉar tion ili devas!</p>

<p>EYOLF<br>

Kial ili devas?</p>

<p>RATO-FRAŬLINO<br>

Ĝuste ĉar ili ne <em>volas</em>. Ĉar ili tiom timotremas antaŭ la akvo,
— tial ili trudiĝas en ĝin.</p>

<p>EYOLF<br>

Ĉu tiam ili dronas?</p>

<p>RATO-FRAŬLINO<br>

Ĉiu kreita opulo. <span class="staging">(pli mallaŭte)</span> Kaj jen ĉio estas tiom trankvila
kaj bona kaj malluma por la ŝatindaj etuloj, kiom ili nur povas
deziri. Dormas tie malsupre en tia dolĉa kaj longa dormo. Ĉiuj tiuj
kiujn la homoj malamas kaj persekutas. <span class="staging">(ekstaras)</span> Nu, en pli fruaj
tempoj mi ne bezonis Mopsulon. Tiam mi mem allogis. Mi sola.</p>

<p>EYOLF<br>

Kion vi allogis?</p>

<p>RATO-FRAŬLINO<br>

Homojn. Precipe unu.</p>

<p>EYOLF<br>

<span class="staging">(streĉita)</span> Ho, diru al mi, kiu li estis!</p>

<p>RATO-FRAŬLINO<br>

<span class="staging">(ridas)</span> Estis mia amato, tiu, vi eta ĉarmulo!</p>

<p>EYOLF<br>

Kie li do nun estas?</p>

<p>RATO-FRAŬLINO<br>

<span class="staging">(malmole)</span> Malsupre ĉe ĉiuj tiuj ratoj. <span class="staging">(denove milde)</span> Sed nun mi
devas denove eliri al la aferoj. Ĉiam survoje. <span class="staging">(al <b>Rita</b>)</span> Ĉu la
gesinjoroj tute ne bezonas min hodiaŭ? Ĉar tial mi povus finfari
samtempe.</p>

<p>RITA<br>

Dankon ne; mi opinias, ke ne estas bezonata.</p>

<p>RATO-FRAŬLINO<br>

Nu-ja, plej kara sinjorino, oni neniam scias —. Se la gesinjoroj
rimarkus, ke estas io kio ronĝadas, — kaj svarmas kaj
ĉirkaŭkuras. — jen sendu por mi kaj Mopsulo. — Adiaŭ, adiaŭ
milfoje. <span class="staging">(Ŝi eliras tra la pordo dekstre.)</span></p>

<p>EYOLF<br>

<span class="staging">(mallaŭte triumfe al <b>Asta</b>)</span> Onklino, jen pensu, ke ankaŭ
<em>mi</em> vidis la Rato-fraŭlinon!</p>

<p class="staging">(<b>Rita</b> eliras sur la verandon kaj ventumas sin per poŝtuko. Iom
poste <b>Eyolf</b> gardeme kaj nerimarkite eliras dekstren.)</p>

<p>ALLMERS<br>

<span class="staging">(prenas la tekon de la tablo ĉe la sofo)</span> Ĉu estas <em>via</em> teko, tiu
ĉi, Asta?</p>

<p>ASTA<br>

Jes, mi havas kelkajn malnovajn leterojn en ĝi.</p>

<p>ALLMERS<br>

Nu, la familiajn leterojn —</p>

<p>ASTA<br>

Ĉar vi ja petis min ordigi ilin por vi dum via foresto.</p>

<p>ALLMERS<br>

<span class="staging">(frapetas ŝian kapon)</span> Kaj jen por <em>tio</em> vi trovis tempon, vi!</p>

<p>ASTA<br>

Ho jes. Mi faris tion parte ĉi tie kaj parte en la urbo ĉe mi mem.</p>

<p>ALLMERS<br>

Dankon, kara —. Ĉu vi trovis ion apartan en ili?</p>

<p>ASTA<br>

<span class="staging">(supraĵe aludante)</span> Nu, — ion aŭ alian oni ja ĉiam trovas en tiaj
malnovaj paperoj, vi scias. <span class="staging">(mallaŭte, sincere)</span> Tio en la teko, tio
estas la leteroj de patrino.</p>

<p>ALLMERS<br>

Do, tiujn vi ja kompreneble mem retenos.</p>

<p>ASTA<br>

<span class="staging">(kun sindevigo)</span> Ne. Mi deziras, ke ankaŭ vi tralegu ilin, Alfred.
Iam, — pli malfrue en la vivo. — Sed hodiaŭ mi ne kunprenis la
ŝlosilon de la teko.</p>

<p>ALLMERS<br>

Ne estas bezonata, kara Asta. Ĉar mi tamen neniam legos la leterojn
de via patrino.</p>

<p>ASTA<br>

<span class="staging">(fiksrigardas lin)</span> Do mi iam, — tiel en hejmeca vespera horo,
rakontu al vi ion de tio, kio tie estas rakontita.</p>

<p>ALLMERS<br>

Jes, tion vi prefere faru. Sed gardu nur la leterojn de via patrino.
Vi ne havas tro da memoraĵoj post ŝi.</p>

<p class="staging">(Li donas la tekon al <b>Asta</b>. Ŝi prenas ĝin kaj metas ĝin sur la
seĝon sub la supervestaĵojn.)</p>

<p class="staging">(<b>Rita</b> reen venas en la ĉambron.)</p>

<p>RITA<br>

Hu, ŝajnas al mi, ke tiu maljuna, terura virinaĉo kvazaŭ kunportis
kadavran odoron.</p>

<p>ALLMERS<br>

Jes, iom timiginda ŝi ja estis.</p>

<p>RITA<br>

Mi preskaŭ sentis min malsana, dum ŝi estis en la ĉambro.</p>

<p>ALLMERS<br>

Krome mi povas kompreni tiun trudan, logantan forton, pri kiu ŝi
parolis. La soleco supre inter la montopintoj kaj sur la vastaj
altebenaĵoj havas ion de la sama.</p>

<p>ASTA<br>

<span class="staging">(rigardas lin atenteme)</span> Kio vere okazis en vi, Alfred?</p>

<p>ALLMERS<br>

<span class="staging">(ridetas)</span> En mi?</p>

<p>ASTA<br>

Jes, io estas. Kvazaŭ metamorfozo. Ankaŭ Rita rimarkis tion.</p>

<p>RITA<br>

Jes, mi tion vidis tuj kiam vi revenis. Sed tio do nur estas por
bono, tio, Alfred?</p>

<p>ALLMERS<br>

<em>Devas</em> esti por bono. Kaj estu kaj fariĝu por bono.</p>

<p>RITA<br>

<span class="staging">(ekkrie)</span> Vi ion spertis dum la vojaĝo! Ne neu! Ĉar mi vidas laŭ
via aspekto!</p>

<p>ALLMERS<br>

<span class="staging">(skuas la kapon)</span> Eĉ nenion — ekstere. Sed —</p>

<p>RITA<br>

<span class="staging">(streĉita)</span> Sed —?</p>

<p>ALLMERS<br>

Interne en mi vere okazis eta metamorfozo.</p>

<p>RITA<br>

Ho Dio —!</p>

<p>ALLMERS<br>

<span class="staging">(trankviligante, frapetas ŝian manon)</span> Nur por bono, kara Rita. Pri
tio vi senzorge fidu.</p>

<p>RITA<br>

<span class="staging">(eksidas sur la sofon)</span> Tion ĉi vi nepre al ni tuj rakontu. Ĉion!</p>

<p>ALLMERS<br>

<span class="staging">(turnas sin al <b>Asta</b>)</span> Jes, ni eksidu, ankaŭ ni. Jen mi provos
rakonti. Plej eble bone.</p>

<p class="staging">(Li eksidas sur la sofon apud <b>Rita</b>. <b>Asta</b> antaŭentiras seĝon kaj
eksidas proksime apud li. Mallonga paŭzo.)</p>

<p>RITA<br>

<span class="staging">(rigardas lin kvazaŭ esperante)</span> Jen do —?</p>

<p>ALLMERS<br>

<span class="staging">(rigardas antaŭen)</span> Kiam mi pripensas mian antaŭan vivon — kaj
mian sorton — dum la lastaj dek — dekunu jaroj, ĝi aspektas por mi
kvazaŭ fabelo aŭ kvazaŭ revo. Ĉu ne ankaŭ al vi tiel aspektas,
Asta?</p>

<p>ASTA<br>

Jes, multmaniere ankaŭ mi tion trovas.</p>

<p>ALLMERS<br>

<span class="staging">(daŭrigante)</span> Kiam mi pensas pri tio, kion ni du estis pli frue,
Asta. Ni du kompatindaj, malriĉaj, orfoj —</p>

<p>RITA<br>

<span class="staging">(senpacience)</span> Nu do, tio okazis ja antaŭ longe.</p>

<p>ALLMERS<br>

<span class="staging">(sen ŝin aŭskultante)</span> Kaj nun mi sidas ĉi tie en riĉeco kaj
pompo. Povis plenumi mian vivotaskon. Povis labori kaj studi, — ĉio
laŭ propra emo. <span class="staging">(etendas la manon)</span> Kaj tiun tutan, nekompreneblan
feliĉon — ĝin ni ŝuldas al vi, kara Rita.</p>

<p>RITA<br>

<span class="staging">(duone ŝerce, duone senvole, ekfrapetas lin sur la manon)</span> Nun vi
bonvole ĉesu pri tiu babilado.</p>

<p>ALLMERS<br>

Mi ja nur tion mencias kiel ia enkonduko —</p>

<p>RITA<br>

Ho, transsaltu do tiun enkondukon!</p>

<p>ALLMERS<br>

Rita, — ne kredu, ke estis la konsilo de la kuracisto, kiu pelis min
supren en la montaron.</p>

<p>ASTA<br>

Vere ne, Alfred?</p>

<p>RITA<br>

Kio do pelis vin?</p>

<p>ALLMERS<br>

Estis tio, ke mi ne plu trovis trankvilon ĉe mia labortablo.</p>

<p>RITA<br>

Ne trankvilon! Kara, kiu do ĝenis vin!</p>

<p>ALLMERS<br>

<span class="staging">(skuas la kapon)</span> Neniu de ekstere. Sed mi havis senton en mi, ke mi
rekte misuzis — aŭ — neglektis miajn plej bonajn talentojn. Ke mi
malŝparis la tempon.</p>

<p>ASTA<br>

<span class="staging">(grandokule)</span> Dum vi skribis la libron?</p>

<p>ALLMERS<br>

<span class="staging">(kapjesas)</span> Ĉar mi havas ja ne nur por tio talentojn. Mi eble povus
fari ankaŭ ion alian.</p>

<p>RITA<br>

Ĉu pri tio vi sidis cerbumante?</p>

<p>ALLMERS<br>

Jes, pleje tio.</p>

<p>RITA<br>

Kaj tial vi laste fariĝis nekontenta pri vi mem. Kaj ankaŭ pri ni
aliuloj. Jes, ĉar tia vi estis, Alfred!</p>

<p>ALLMERS<br>

<span class="staging">(rigardas antaŭen)</span> Tie mi sidis kurbigita super la tablo kaj
skribis tagon post tago. Multfoje ankaŭ duonan nokton. Skribis kaj
skribis sur la granda, dika libro pri “La homa respondeco”. Hm!</p>

<p>ASTA<br>

<span class="staging">(metas sian manon sur lian brakon)</span> Sed, kara, — tiu libro estu ja
la verko de via vivo.</p>

<p>RITA<br>

Jes, tion vi ja sufiĉe ofte diris.</p>

<p>ALLMERS<br>

Tiel mi pensis. Ĝuste de la tempo kiam mi komencis fariĝi
plenkreska. <span class="staging">(kun varma esprimo en la okuloj)</span> Kaj jen vi igis min
kapabla ekkomenci ĝin, vi, kara Rita —</p>

<p>RITA<br>

Ho, bla, bla!</p>

<p>ALLMERS<br>

<span class="staging">(ridetas al ŝi)</span> — vi kun via oro kaj viaj verdaj arbaroj —</p>

<p>RITA<br>

<span class="staging">(duone ridante, duone ĉagrenita)</span> Se ankoraŭfoje vi elbuŝigas tiun
stultaĵon, mi batos vin.</p>

<p>ASTA<br>

<span class="staging">(rigardas lin maltrankvile)</span> Sed la libro, Alfred?</p>

<p>ALLMERS<br>

Ĝi kvazaŭ komenciĝis foriĝi. Sed pli kaj pli altiĝis la penso
pri pli superaj devoj, kiuj prezentis postulojn al mi.</p>

<p>RITA<br>

<span class="staging">(radia, prenas lian manon)</span> Alfred!</p>

<p>ALLMERS<br>

La penso pri Eyolf, kara Rita.</p>

<p>RITA<br>

<span class="staging">(seniluziigita, malprenas lian manon)</span> Nu ja, — pri Eyolf!</p>

<p>ALLMERS<br>

Pli kaj pli profunden eta Eyolf prenis lokon en mi. Post la fatala
falo de la tablo —. Kaj pleje post kiam ni certiĝis, ke estas
nekuraceble —</p>

<p>RITA<br>

<span class="staging">(insiste)</span> Sed vi ja zorgas pri li laŭ ĉiuj povoj, Alfred.</p>

<p>ALLMERS<br>

Kiel lerneja instruisto, jes. Sed ne kiel patro. Kaj patro estas kio
mi de nun volas esti por Eyolf.</p>

<p>RITA<br>

<span class="staging">(rigardas lin kaj skuas la kapon)</span> Aspekte mi ne vere komprenas vin.</p>

<p>ALLMERS<br>

Mi celas, ke mi el ĉiuj miaj povoj volas provi igi lian nekuraceblan
staton tiom milda kaj facila kiom elpenseble.</p>

<p>RITA<br>

Ho, sed, vi, — dank’ al Dio, mi opinias, ke li ne sentas tion tiom
profunde.</p>

<p>ASTA<br>

<span class="staging">(kortuŝita)</span> Ho jes, Rita, li sentas.</p>

<p>ALLMERS<br>

Jes, estu certa, ke li sentas tion profunde.</p>

<p>RITA<br>

<span class="staging">(senpacience)</span> Sed, kara, — kion pli povas vi do por li fari?</p>

<p>ALLMERS<br>

Mi volas provi lumigi ĉiujn tiujn riĉajn eblecojn, kiuj aperas en
lia infana animo. Ĉio kion li havas en si de noblaj ĝermoj, mi
volas instigi al kresko, — porti florojn kaj fruktojn. <span class="staging">(pli kaj pli
arde; ekstaras)</span> Kaj mi volas pli ol <em>tio</em>! Mi volas helpi lin
harmoniigi siajn dezirojn kaj tion, kio kuŝas atingebla antaŭ li.
Ĉar tia li ne estas nun. Lia tuta aspiro celas tion, kio lian tutan
vivon restos por li neatingebla. Sed mi volas krei senton de feliĉo
en lia animo.</p>

<p class="staging">(Li paŝas kelkajn fojojn tien kaj reen sur la planko. <b>Asta</b> kaj
<b>Rita</b> sekvas lin per la okuloj.)</p>

<p>RITA<br>

Vi devus preni tiujn aferojn pli trankvilanime, Alfred!</p>

<p>ALLMERS<br>

<span class="staging">(haltas apud la tablo maldekstre kaj rigardas ilin)</span> Eyolf daŭrigu
la verkon de mia vivo. Se li tion volas. Aŭ li povas elekti ion, kio
estas plene lia propra. Plej eble tio. — Do, ĉiuokaze mi lasas mian
resti.</p>

<p>RITA<br>

<span class="staging">(ekstaras)</span> Sed, plej kara Alfred, — ĉu vi ne povas labori por vi
ambaŭ, vi kaj Eyolf?</p>

<p>ALLMERS<br>

Ne, tion mi ne povas. Neeble! Mi ne povas dividi min mem. Kaj tial mi
cedas. Eyolf estu la superulo en nia parencaro. Kaj mi faros <em>tion</em>
la verko de mia vivo fari lin la superulo.</p>

<p>ASTA<br>

<span class="staging">(ekstaris kaj iras al li)</span> Tio ĉi kostis por vi terure severan
batalon, Alfred.</p>

<p>ALLMERS<br>

Jes, efektive. Ĉi-hejme mi ne estus reginta min mem. Neniam trudinta
min mem al rezigno. Neniam ĉi-hejme.</p>

<p>RITA<br>

Tial vi do faris vojaĝon ĉi-somere?</p>

<p>ALLMERS<br>

<span class="staging">(kun lumantaj okuloj)</span> Jes! Kaj jen mi atingis supren en la senfinan
solecon. Vidis la sunleviĝon lumi sur la pintojn. Sentis min pli
proksima al la steloj. Kvazaŭ en kompreno kaj komunumo kun ili. Kaj
jen mi kapablis.</p>

<p>ASTA<br>

<span class="staging">(malĝoje)</span> Sed neniam plu vi daŭrigos skribi la libron pri
“La respondeco de la homo”?</p>

<p>ALLMERS<br>

Ne, neniam, Asta. Mi ne povas dividi min inter du taskoj, mi ja
diras. — Sed mi volas realigi la respondecon de la homo — en mia
vivo.</p>

<p>RITA<br>

<span class="staging">(kun rideto)</span> Ĉu vi vere kredas ke vi povas subteni tiajn altajn
intencojn ĉi-hejme?</p>

<p>ALLMERS<br>

<span class="staging">(prenas ŝian manon)</span> Lige kun vi mi povas. <span class="staging">(etendas la alian manon)</span>
Kaj lige ankaŭ kun vi, Asta.</p>

<p>RITA<br>

<span class="staging">(retiras sian manon)</span> Do kun du. Vi tamen povas vin dividi.</p>

<p>ALLMERS<br>

Sed plej kara Rita —!</p>

<p class="staging">(<b>Rita</b> foriras de li kaj haltas ĉe la pordo de la ĝardeno.)</p>

<p class="staging">(Iu frapas facile kaj rapide sur la pordon dekstre. <b>Inĝeniero
Borghejm</b> rapide envenas. Li estas juna viro iom pli ol 30 jaroj.
Hela kaj brava esprimo, Rekta staturo.)</p>

<p>BORGHEJM<br>

Bonan matenon, bonan matenon, sinjorino! <span class="staging">(Haltas ĝoja je la vido de
<b>Allmers</b>.)</span> Ho ne, kion mi vidas! Jam reen hejme, sinjoro Allmers?</p>

<p>ALLMERS<br>

<span class="staging">(skuas lian manon)</span> Jes, mi revenis ĉi-nokte.</p>

<p>RITA<br>

<span class="staging">(gaje)</span> Li ne plu havis forpermeson, sinjoro Borghejm.</p>

<p>ALLMERS<br>

Ho ne, tio do ne estas vero, Rita —</p>

<p>RITA<br>

<span class="staging">(venas pli proksimen)</span> Jes, certe estas vero. Lia forpermeso finiĝis.</p>

<p>BORGHEJM<br>

Nu, vi tenas vian edzon per streĉaj bridoj, sinjorino?</p>

<p>RITA<br>

Mi subtenas miajn rajtojn. Kaj ĉio devas ja havi finon.</p>

<p>BORGHEJM<br>

Ho, ne ĉio, — mi esperas. — Bonan matenon, fraŭlino Allmers!</p>

<p>ASTA<br>

<span class="staging">(eviteme)</span> Bonan matenon.</p>

<p>RITA<br>

<span class="staging">(rigardas al <b>Borghejm</b>)</span> Ne ĉio, vi diras?</p>

<p>BORGHEJM<br>

Jes, mi plene kaj fide kredas, ke almenaŭ <em>io</em> en ĉi tiu mondo ne
havas finon.</p>

<p>RITA<br>

Nun vi certe pensas pri amo — aŭ tiaĵo.</p>

<p>BORGHEJM<br>

<span class="staging">(varme)</span> Mi pensas pri ĉio tio, kio estas inda.</p>

<p>RITA<br>

Kaj kio neniam finiĝas. Jes, ke ni pensu pri tio. Ni ĉiuj esperu
pri tio.</p>

<p>ALLMERS<br>

<span class="staging">(proksimiĝas al ili)</span> Nun vi baldaŭ finfaris la vojlaboron ĉi tie?</p>

<p>BORGHEJM<br>

Mi <em>jam</em> finfaris. Finfaris hieraŭ. Ĝi daŭris sufiĉe longe. Sed,
dank’ al Dio, <em>tio</em> do finiĝis.</p>

<p>RITA<br>

Kaj pri tio vi estas ĝojega?</p>

<p>BORGHEJM<br>

Jes, efektive mi estas!</p>

<p>RITA<br>

Nu, tion mi diru —</p>

<p>BORGHEJM<br>

Kion, sinjorino?</p>

<p>RITA<br>

Ne estas tute afable de vi, sinjoro Borghejm.</p>

<p>BORGHEJM<br>

Ĉu? Kial ne?</p>

<p>RITA<br>

Ne, ĉar tial vi poste ne ofte venos en niajn regionojn.</p>

<p>BORGHEJM<br>

Ne, tio estas vero. Pri tio mi ne pensis.</p>

<p>RITA<br>

Nu, foje kaj foje vi do certe povos tamen viziti nin.</p>

<p>BORGHEJM<br>

Ne, bedaŭrinde, tio neeblos por mi dum longa tempo.</p>

<p>ALLMERS<br>

Ĉu? Kial do?</p>

<p>BORGHEJM<br>

Jes, ĉar nun mi ricevis grandan, novan laboron, kiun mi devas tuj
komenci.</p>

<p>ALLMERS<br>

Ĉu vere? <span class="staging">(premas lian manon)</span> Ĝojigas min kore.</p>

<p>RITA<br>

Gratulon, gratulon, sinjoro Borghejm!</p>

<p>BORGHEJM<br>

Tŝ, tŝ, — vere mi ne havas permeson paroli laŭte pri tio
ankoraŭ! Sed mi ne povas reteni min! — Estas granda vojlaboro —
supre en la nordo. Kun montaraj transpasejoj — kaj kun la plej
nekredeblaj malfacilaĵoj por supervenki! <span class="staging">(ekdire)</span> Ho, vi granda,
bela mondo, — kia feliĉo tio estas esti vojkonstruisto!</p>

<p>RITA<br>

<span class="staging">(ridetas kaj rigardas lin ŝerce)</span> Ĉu estas nur por tiu vojlaboro, ke
vi venas ĉi tien tiel senrega pro ĝojo hodiaŭ?</p>

<p>BORGHEJM<br>

Ne, ne por tio sole. Sed por ĉiuj la helaj promesplenaj esperoj,
kiuj malfermas sin por mi.</p>

<p>RITA<br>

<span class="staging">(kiel antaŭe)</span> Aha, eble estas io pli delikata malantaŭe!</p>

<p>BORGHEJM<br>

<span class="staging">(ekrigardas al <b>Asta</b>)</span> Kiu scias! Kiam la feliĉo unue alvenas, ĝi
kutimas veni kiel printempa inundo. <span class="staging">(turnas sin al <b>Asta</b>)</span> Fraŭlino
Allmers, ĉu ni du faru etan promenadon kune? Kiel ni kutimas?</p>

<p>ASTA<br>

<span class="staging">(rapide)</span> Ne, ne, dankon. Ne nun. Ne hodiaŭ.</p>

<p>BORGHEJM<br>

Ho, venu do! Nur etan promenadon! Mi pensas, ke mi havas multon por
priparoli kun vi, antaŭ ol mi forvojaĝos.</p>

<p>RITA<br>

Eble estas io pri kio vi ankoraŭ ne povas paroli laŭte.</p>

<p>BORGHEJM<br>

Hm, nu dependas de —</p>

<p>RITA<br>

Jes, ĉar vi povas ja ankaŭ flustri <span class="staging">(duone mallaŭte)</span> Asta,
kompreneble vi devas iri kun li.</p>

<p>ASTA<br>

Sed kara Rita —</p>

<p>BORGHEJM<br>

<span class="staging">(petante)</span> Fraŭlino Asta, — memoru, ke tio ĉi estus adiaŭa
promenado — por longaj, longaj tempoj.</p>

<p>ASTA<br>

<span class="staging">(prenas sian ĉapelon kaj sunŝirmilon)</span> Nu do, ni iomete ĉirkaŭiru
malsupre en la ĝardeno.</p>

<p>BORGHEJM<br>

Ho dankon, dankon por tio!</p>

<p>ALLMERS<br>

Kaj samtempe iomete atentu pri Eyolf.</p>

<p>BORGHEJM<br>

Jes, Eyolf, vere! Kie estas Eyolf hodiaŭ? Mi kunportis ion por li.</p>

<p>ALLMERS<br>

Li estas ludanta ie malsupre.</p>

<p>BORGHEJM<br>

Ĉu vere! Li do nun komencis ludi? Alie li kutimas nur sidi interne
legante.</p>

<p>ALLMERS<br>

Tio havu finon. Vera liberaera knabo li fariĝu.</p>

<p>BORGHEJM<br>

<em>Jen</em> ĝuste! Elen en la liberan naturon ankaŭ <em>li</em>, la
kompatindulo! Bona Dio, oni ne povas ja ion pli bonan fari ol ludi en
ĉi tiu benita mondo. Ŝajnas al mi, ke la tuta vivo estas kiel
ludo! — Do venu, fraŭlino Asta!</p>

<p class="staging">(<b>Borghejm</b> kaj <b>Asta</b> eliras sur la verandon kaj malsupren tra la
ĝardeno.)</p>

<p>ALLMERS<br>

<span class="staging">(staras postrigardante ilin)</span> Vi, Rita, — ĉu vi kredas, ke estas io
inter la du?</p>

<p>RITA<br>

Mi ne scias kion diri. Antaŭe mi tion kredis. Sed Asta fariĝis tiel
neklarigebla, — tiel tute nekomprenebla dum la lasta tempo.</p>

<p>ALLMERS<br>

Nu? Ĉu tiel? Dum mi estis for?</p>

<p>RITA<br>

Jes, la lastajn kelkajn semajnojn, mi pensas.</p>

<p>ALLMERS<br>

Kaj vi kredas, ke ŝi ne plu iome pensas pri li?</p>

<p>RITA<br>

Ne serioze. Ne tute kaj plene. Neniel reteneme. Tion mi ne kredas.
<span class="staging">(rigardas lin esplore)</span> Ĉu al vi estus kontraŭdezire, se ŝi
farus?</p>

<p>ALLMERS<br>

Ne vere kontraŭdezire. Sed estus ja sendube maltrankviliganta penso —</p>

<p>RITA<br>

Maltrankviliganta?</p>

<p>ALLMERS<br>

Jes, ĉar memoru, ke mi havas respondecon por Asta. Por ŝia feliĉo
en la vivo.</p>

<p>RITA<br>

Ho kion — respondeco! Asta do estas matura? Ŝi certe komprenas
elekti mem, mi opinias.</p>

<p>ALLMERS<br>

Jes, tion ni esperu, Rita.</p>

<p>RITA<br>

Mi almenaŭ ne havas iun malfidon al Borghejm.</p>

<p>ALLMERS<br>

Ne, kara, — tion ankaŭ mi ne havas. Kontraŭe. Sed tamen —</p>

<p>RITA<br>

<span class="staging">(daŭrige)</span> Kaj mi volonte vidus, ke fariĝus paro de li kaj Asta.</p>

<p>ALLMERS<br>

<span class="staging">(malkontenta)</span> Jes, sed kial nu efektive tio?</p>

<p>RITA<br>

<span class="staging">(en kreskanta animskuo)</span> Jes, ĉar tiam ŝi devis longe foren vojaĝi
kun li! Kaj tiam ŝi ne povus veni ĉi tien al ni kiel nun!</p>

<p>ALLMERS<br>

<span class="staging">(rigardas ŝin surprize)</span> Kion! Ĉu vi dezirus kvitiĝi de Asta!</p>

<p>RITA<br>

Jes, jes, Alfred!</p>

<p>ALLMERS<br>

Sed kial je la mondo —?</p>

<p>RITA<br>

<span class="staging">(pasie ĵetas la brakojn ĉirkaŭ lian kolon)</span> Jes, ĉar tiam mi fine
havus vin sola por mi mem! Tamen — eĉ ne tiam! Ne tute por mi!
<span class="staging">(ekploregas)</span> Ho, Alfred, Alfred, — mi ne povas malkapti vin.</p>

<p>ALLMERS<br>

<span class="staging">(milde liberigas sin)</span> Sed plej kara Rita, — estu do prudenta!</p>

<p>RITA<br>

Ne, mi tute ne ŝatas esti prudenta! Mi nur ŝatas vin! Nur sole vin
en la tuta mondo! <span class="staging">(denove ĉirkaŭbrakas lian kolon)</span> Vin, vin, vin!</p>

<p>ALLMERS<br>

Lasu, lasu, — vi sufokas min —!</p>

<p>RITA<br>

<span class="staging">(malkaptas lin)</span> Je Dio se mi povus! <span class="staging">(rigardas lin fajre)</span> Ho, se vi
scius, kiom mi estas vin malaminta —!</p>

<p>ALLMERS<br>

Malaminta —!</p>

<p>RITA<br>

Jes, — kiam vi sidis tie ene ĉe vi mem. Kovante sur via laboro.
Ĝis longe — longe en la noktojn. <span class="staging">(plendante)</span> Tiom longe, — tiel
malfrue, Alfred. — Ho, kiel mi malamis vian laboron!</p>

<p>ALLMERS<br>

Sed nun estas ja finite pri tio.</p>

<p>RITA<br>

<span class="staging">(ridas tranĉe)</span> Jes, certe! Nun vi ja estas okupata pri tio, kio
estas pli malinda.</p>

<p>ALLMERS<br>

<span class="staging">(ekscite)</span> Pli malinda! Ĉu vi nomas la infanon tio, kio estas pli
malinda?</p>

<p>RITA<br>

<span class="staging">(impete)</span> Jes, mi faras. En la rilato inter ni du, mi ĝin tiel nomas.
Ĉar la infano, — la infano, ĝi aldone estas viva homo, ĝi.
<span class="staging">(en kreskanta ekscitiĝo)</span> Sed mi tion ne toleras, Alfred! Mi ne
toleras, — mi jenon diras al vi!</p>

<p>ALLMERS<br>

<span class="staging">(rigardas ŝin fikse kaj diras mallaŭtete)</span> Multajn fojojn mi
preskaŭ timas vin, Rita.</p>

<p>RITA<br>

<span class="staging">(sombre)</span> Mi foje ankaŭ timas min mem. Kaj ĝuste tial vi ne devas
veki la malicon en mi.</p>

<p>ALLMERS<br>

Jes, sed je la nomo de Dio, — ĉu tion mi faras?</p>

<p>RITA<br>

Jes, vi faras, — kiam vi pecen ŝiras la plej sanktan inter ni du.</p>

<p>ALLMERS<br>

<span class="staging">(emfaze)</span> Sed pripensu do, Rita. Estas ja via propra infano, — nia
sola infano pri kiu temas.</p>

<p>RITA<br>

La infano estas nur duone mia propra. <span class="staging">(denove en eksplodo)</span> Sed <em>vi</em>
estu sole mia! Tute mia vi estu! Tion mi rajtas postuli de vi!</p>

<p>ALLMERS<br>

<span class="staging">(ektiras la ŝultrojn)</span> Ho kara Rita, — ne utilas ion postuli. Ĉio
devas esti donata libervole.</p>

<p>RITA<br>

<span class="staging">(rigardas lin streĉe)</span> Kaj tion vi de nun eble ne povas?</p>

<p>ALLMERS<br>

Ne, mi ne povas. Mi devas dividi min inter Eyolf kaj vi.</p>

<p>RITA<br>

Sed se Eyolf neniam estus naskita? Kiel tiaokaze?</p>

<p>ALLMERS<br>

<span class="staging">(cedante)</span> Nu, tiaokaze estus alie. Tiam mi ja havus nur vin por ami.</p>

<p>RITA<br>

<span class="staging">(malrapide; tremante)</span> Do mi esperus, ke mi neniam estus lin
naskinta.</p>

<p>ALLMERS<br>

<span class="staging">(eksaltas)</span> Rita, vi ne scias mem kion vi diras!</p>

<p>RITA<br>

<span class="staging">(skuiĝas de eksciteco)</span> Mi naskis lin en la mondon sub nedirebla
turmento. Sed mi portis ĉion kun ĝojego pro vi.</p>

<p>ALLMERS<br>

<span class="staging">(varme)</span> Ho jes, jes, tion mi ja scias.</p>

<p>RITA<br>

<span class="staging">(decide)</span> Sed per tio ĝi havu finon. Mi volas vivi la vivon. Kune kun
vi. Tute kun vi. Mi ne povas ekzisti nur kiel la patrino de Eyolf.
Nur tio. Nenio pli. Mi ne <em>volas</em>, mi diras! Mi <em>ne povas</em>! <em>Mi</em>
volas esti <em>ĉio</em> por vi! Por vi, Alfred!</p>

<p>ALLMERS<br>

Sed tio vi ja <em>estas</em>, Rita. Tra nia infano —</p>

<p>RITA<br>

Ho, naŭzigaj, tepidaj parolturniĝoj —. Nenio alia. Ne do, tiaĵo
ne estas por <em>mi</em>. Mi estis taŭga por <em>fariĝi</em> patrino al la
infano, sed ne por <em>esti</em> patrino de ĝi. Vi devas preni min kiel mi
estas, Alfred.</p>

<p>ALLMERS<br>

Vi tamen kore ŝatis Eyolf antaŭe.</p>

<p>RITA<br>

Mi kompatis lin. Ĉar vi malzorgis lin. Nur igis lin legi kaj muele
lerni. Preskaŭ neniam vidis lin.</p>

<p>ALLMERS<br>

<span class="staging">(kapsignas malrapide)</span> Ne; mi estis blinda. La tempo ne estis por mi
alveninta —</p>

<p>RITA<br>

<span class="staging">(rigardas lin)</span> Sed <em>nun</em> ĝi do estas veninta?</p>

<p>ALLMERS<br>

Jes, nun fine. Nun mi vidas, ke la plej alta, kion mi havas por fari
en la mondo, estas esti vera patro por Eyolf.</p>

<p>RITA<br>

Kaj por <em>mi</em>? Kion vi volas esti por <em>mi</em>?</p>

<p>ALLMERS<br>

<span class="staging">(milde)</span> Vin mi daŭrigos ami. En silenta intimeco. <span class="staging">(Li provas kapti
ŝiajn manojn.)</span></p>

<p>RITA<br>

<span class="staging">(evitas lin)</span> Mi ne ŝatas vian silentan intimecon. Mi volas havi vin
tute kaj plene! Kaj sola! Tiel kiel mi havis vin en la unuaj, ravaj,
ŝvelantaj tagoj. <span class="staging">(impete kaj malmole)</span> Neniam en la mondo mi lasas
min regali per restaĵoj kaj postlasaĵoj, Alfred!</p>

<p>ALLMERS<br>

<span class="staging">(kvietanima)</span> Ŝajnas al mi, ke povus esti sufiĉe riĉe da feliĉo
ĉi tie por ĉiuj tri, Rita.</p>

<p>RITA<br>

<span class="staging">(moke)</span> Sekve vi estas malpostulema. <span class="staging">(eksidas ĉe la tablo
maldekstre)</span> Aŭskultu nun jenon.</p>

<p>ALLMERS<br>

<span class="staging">(alproksimiĝas)</span> Nu? Kio estas?</p>

<p>RITA<br>

<span class="staging">(rigardas lin per okulo perdinta la brilon)</span> Kiam mi ricevis vian
telegramon hieraŭ vespere —</p>

<p>ALLMERS<br>

Jes? Kaj kion?</p>

<p>RITA<br>

— mi vestis min blanke —</p>

<p>ALLMERS<br>

Jes, mi vidis ke vi estas blanke vestita, kiam mi venis.</p>

<p>RITA<br>

Libere faligis la harojn —</p>

<p>ALLMERS<br>

Vian riĉe odorantan hararon —</p>

<p>RITA<br>

— tiel ke ĝi ondis malsupren laŭ la nuko kaj la dorso —</p>

<p>ALLMERS<br>

Mi vidis. Mi vidis. Ho kiel delikata vi estis, Rita.</p>

<p>RITA<br>

Estis rozkoloraj ŝirmiloj super ambaŭ lampoj. Kaj ni estis solaj,
ni du. La solaj maldormaj en la tuta domo. Kaj estis ĉampana vino
sur la tablo.</p>

<p>ALLMERS<br>

El ĝi mi nenion trinkis.</p>

<p>RITA<br>

<span class="staging">(rigardas lin amare)</span> Ne, estas vero. <span class="staging">(ridas akre)</span>
“<b>Vi havis ĉampanon, eĉ ne tuŝis ĝin</b>”, — kiel estas skribite.</p>

<p class="staging">(Ŝi ekstaras de la apogseĝo kaj iras kvazaŭ laca al la sofo, kaj
eksidas duone kuŝanta.)</p>

<p>ALLMERS<br>

<span class="staging">(iras trans la planko kaj haltas antaŭ ŝi)</span> Mi estis tiel plena de
sinceraj pensoj. Mi estis decidinta paroli kun vi pri nia estonta
vivo, Rita. Kaj unue kaj ĉefe pri Eyolf.</p>

<p>RITA<br>

<span class="staging">(ridetas)</span> Tion vi ja ankaŭ faris, kara —</p>

<p>ALLMERS<br>

Ne, mi ne atingis. Ĉar vi komencis malvesti vin.</p>

<p>RITA<br>

Jes, kaj dume vi parolis pri Eyolf. Ĉu vi ne memoras tion? Vi
demandis kiel statas pri la stomako de eta Eyolf.</p>

<p>ALLMERS<br>

<span class="staging">(rigardas ŝin riproĉe)</span> Rita —?</p>

<p>RITA<br>

Kaj vi kuŝigis vin en via lito. Kaj dormis tiel ege bone.</p>

<p>ALLMERS<br>

<span class="staging">(skuas la kapon)</span> Rita, — Rita!</p>

<p>RITA<br>

<span class="staging">(kuŝigas sin tute plate kaj rigardas lin)</span> Vi? Alfred?</p>

<p>ALLMERS<br>

Jes?</p>

<p>RITA<br>

“<b>Vi havis ĉampanon, eĉ ne tuŝis ĝin</b>”.</p>

<p>ALLMERS<br>

<span class="staging">(preskaŭ malmole)</span> Ne, mi ne tuŝis ĝin.</p>

<p class="staging">(Li foriras de ŝi kaj starigas sin ĉe la ĝardena pordo. <b>Rita</b> dum
tempeto kuŝas senmova kun fermitaj okuloj.)</p>

<p>RITA<br>

<span class="staging">(subite eksaltas)</span> Sed unu aferon mi volas diri al vi, Alfred.</p>

<p>ALLMERS<br>

<span class="staging">(turnas sin ĉe la pordo)</span> Nu?</p>

<p>RITA<br>

Vi ne sentus vin tiel sekura, vi!</p>

<p>ALLMERS<br>

Ne sekura?</p>

<p>RITA<br>

Ne, vi ne devus esti tiel senzorga! Ne tiel sekura, ke vi <em>havas</em>
min!</p>

<p>ALLMERS<br>

<span class="staging">(proksimiĝas)</span> Kion vi aludas per <em>tio</em>?</p>

<p>RITA<br>

<span class="staging">(kun tremantaj lipoj)</span> Neniam per penseto mi estis malfidela al vi,
Alfred! Neniam momenton.</p>

<p>ALLMERS<br>

Ne, Rita, tion mi ja scias. Mi, kiu konas vin tiel bone.</p>

<p>RITA<br>

<span class="staging">(kun fulmantaj okuloj)</span> Sed se vi rifuzas min —!</p>

<p>ALLMERS<br>

Rifuzas —! Mi ne komprenas kien vi celas!</p>

<p>RITA<br>

Ho, vi ne scikonas ĉion tion, kio elmergus en mi, se —</p>

<p>ALLMERS<br>

Se —?</p>

<p>RITA<br>

Se mi iam observis, ke vi ne plu ŝatus min. Ne plu ŝatus min kiel
antaŭe.</p>

<p>ALLMERS<br>

Sed, vi mia karega Rita, — la homa ŝanĝiĝo tra la jaroj, — ĝi
devas ja iam okazi ankaŭ en <em>nia</em> kunvivo. Kiel en tiu de aliuloj.</p>

<p>RITA<br>

Neniam en mi! Kaj mi ne akceptas iun ŝanĝon eĉ en vi. Mi tion ne
eltenus, Alfred. Mi volas havi vin por mi mem sola.</p>

<p>ALLMERS<br>

<span class="staging">(rigardas ŝin zorgoplene)</span> Vi havas terure ĵaluzan animon —</p>

<p>RITA<br>

Mi ne povas krei min alia ol mi estas. <span class="staging">(minacante)</span> Se vi pecigas vin
inter mi kaj iu alia —</p>

<p>ALLMERS<br>

Kio jen —?</p>

<p>RITA<br>

Tiam mi venĝas min kontraŭ vi, Alfred!</p>

<p>ALLMERS<br>

Per kio vi venĝus vin?</p>

<p>RITA<br>

Mi ne scias. — Ho jes, mi tamen scias!</p>

<p>ALLMERS<br>

Nu?</p>

<p>RITA<br>

Mi iros forĵeti min —</p>

<p>ALLMERS<br>

Vi iros forĵeti vin, vi diras!</p>

<p>RITA<br>

Jes, mi tiel faros. Mi ĵetos min rekte inter la brakojn de — de la
unua venanta!</p>

<p>ALLMERS<br>

<span class="staging">(rigardas ŝin varme kaj skuas la kapon)</span> Tion vi neniam faros, — vi
mia sincera, fiera, fidela Rita.</p>

<p>RITA<br>

<span class="staging">(metas la brakojn ĉirkaŭ lian kolon)</span> Ho, vi ne scias, kion mi povus
fariĝi, se vi, — se vi ne plu ŝatus min.</p>

<p>ALLMERS<br>

Ne plu ŝatus vin, Rita? Imagu ke vi povus diri tiaĵon!</p>

<p>RITA<br>

<span class="staging">(duone en rido malkaptas lin)</span> Mi povus ja elĵeti miajn retojn por
li, — tiu vojkonstruisto, kiu vagas ĉi tie.</p>

<p>ALLMERS<br>

<span class="staging">(malpezigita)</span> Ah, dank’ al Dio, — vi do ŝercas.</p>

<p>RITA<br>

Tute ne. Kial ne same bone li, kiel kiu ajn alia?</p>

<p>ALLMERS<br>

Ne, ĉar li jam estas sufiĉe ligita!</p>

<p>RITA<br>

Des pli bone! Ĉar tiaokaze mi prenus lin de iu alia. Estas ja la
sama kion Eyolf faris kontraŭ mi.</p>

<p>ALLMERS<br>

Ĉu vi diras, ke nia eta Eyolf <em>tion</em> faris?</p>

<p>RITA<br>

<span class="staging">(kun la montrofingro streĉita al li)</span> Jen vidu! Jen vidu! Tuj kiam
vi nur mencias la nomon de Eyolf, vi fariĝas mola, kaj vibras la
voĉon! <span class="staging">(minacante pugnigas la manojn)</span> Ho, mi preskaŭ tentiĝus
deziri ke — nu!</p>

<p>ALLMERS<br>

<span class="staging">(rigardas ŝin time)</span> Kion vi dezirus, Rita —</p>

<p>RITA<br>

<span class="staging">(impete foriras de li)</span> Ne, ne, ne, — tion mi ne diras al vi! Neniam!</p>

<p>ALLMERS<br>

<span class="staging">(proksimiĝas al ŝi)</span> Rita, mi petegas al vi, — pro vi kaj pro mi,
ne lasu vin tenti al io malbona.</p>

<p class="staging">(<b>Borghejm</b> kaj <b>Asta</b> venas de la ĝardeno. Ambaŭ estas en regata
animskuo. Aspektas serioze kaj timigitaj, <b>Asta</b> restas staranta
ekstere sur la verando. <b>Borghejm</b> eniras la ĉambron.)</p>

<p>BORGHEJM<br>

Jen vidu. Nun fraŭlino Allmers kaj mi iris nian lastan promenadon
kune.</p>

<p>RITA<br>

<span class="staging">(ekmire)</span> Ah! — Kaj ne sekvas iu pli longa vojaĝo post la promenado?</p>

<p>BORGHEJM<br>

Jes, por mi.</p>

<p>RITA<br>

Por vi sola?</p>

<p>BORGHEJM<br>

Jes, por mi sola.</p>

<p>RITA<br>

<span class="staging">(ekrigardas sombre al <b>Allmers</b>)</span> Ĉu vi aŭdas tion, Alfred?
<span class="staging">(turnas sin al <b>Borghejm</b>)</span> Mi kuraĝas veti, ke estas malicaj okuloj,
kiuj ludis ruze pri vi.</p>

<p>BORGHEJM<br>

<span class="staging">(rigardas ŝin)</span> Malicaj okuloj?</p>

<p>RITA<br>

<span class="staging">(kapsignas)</span> Malicaj okuloj, jes.</p>

<p>BORGHEJM<br>

Ĉu vi kredas pri malicaj okuloj, sinjorino Allmers?</p>

<p>RITA<br>

Jes, mi komencis kredi pri malicaj okuloj nun. Pleje pri malicaj
infanokuloj.</p>

<p>ALLMERS<br>

<span class="staging">(agitigita, flustras)</span> Rita, — kiel povas vi, —!</p>

<p>RITA<br>

<span class="staging">(duonlaŭte)</span> Estas vi kiu faras min malica kaj malbela, Alfred.</p>

<p class="staging">(Fora, eturdita kriado aŭdiĝas de malsupre ĉe la maro.)</p>

<p>BORGHEJM<br>

<span class="staging">(iras al la vitra pordo)</span> Kia bruo estas tio —?</p>

<p>ASTA<br>

<span class="staging">(ĉe la pordo)</span> Vidu kiom da homoj, kiuj kuras malsupre sur la kajo!</p>

<p>ALLMERS<br>

Kio tio povas esti? <span class="staging">(Momenton li elrigardas.)</span> Certe la stratbuboj,
kiuj petolas.</p>

<p>BORGHEJM<br>

<span class="staging">(vokas elen trans la barilon)</span> Aŭdu vi knabetoj tie sube! Kio okazas?</p>

<p class="staging">(Pluraj aŭdiĝas respondi malklare samtempe.)</p>

<p>RITA<br>

Kion ili diras?</p>

<p>BORGHEJM<br>

Ili diras ke estas infano, kiu dronis.</p>

<p>ALLMERS<br>

Infano dronis?</p>

<p>ASTA<br>

Eta knabo, ili diras.</p>

<p>ALLMERS<br>

Ho, ili povas ja ĉiuj naĝi.</p>

<p>RITA<br>

<span class="staging">(krias en timo)</span> Kie estas Eyolf!</p>

<p>ALLMERS<br>

Nur trankvile. Trankvile. Eyolf estas ja ludanta en la ĝardeno.</p>

<p>ASTA<br>

Ne, en la ĝardeno li ne estas —</p>

<p>RITA<br>

<span class="staging">(kun supren etendataj brakoj)</span> Ho, ke ne estas <em>li</em>!</p>

<p>BORGHEJM<br>

<span class="staging">(aŭskultas kaj vokas malsupren)</span> Kies infano estas, vi diras?</p>

<p class="staging">(Malklaraj voĉoj aŭdiĝas. <b>Borghejm</b> kaj <b>Asta</b> eligas sufokitan
krion, kaj ekkuras malsupren tra la ĝardeno.)</p>

<p>ALLMERS<br>

<span class="staging">(en anima timo)</span> <em>Ne estas</em> Eyolf! <em>Ne estas</em> Eyolf, Rita!</p>

<p>RITA<br>

<span class="staging">(sur la verando, aŭskultante)</span> Tŝ; silentu! Lasu min aŭdi kion ili
diras! <span class="staging">(Rita fuĝas kun tranĉanta krio enen en la ĉambron.)</span></p>

<p>ALLMERS<br>

<span class="staging">(post ŝin)</span> Kion ili diris?</p>

<p>RITA<br>

<span class="staging">(glitfalas apud la apogseĝo)</span> Ili diris: La lambastono flosas!</p>

<p>ALLMERS<br>

<span class="staging">(preskaŭ lamigita)</span> Ne! Ne! Ne!</p>

<p>RITA<br>

<span class="staging">(raŭke)</span> Eyolf! Eyolf! Ho, ili <em>devas</em> savi lin!</p>

<p>ALLMERS<br>

<span class="staging">(duone freneza)</span> Aliaĵo ne eblas! Tia kara vivo! Tia kara vivo!</p>

<p class="staging">(Li kuregas malsupren tra la ĝardeno.)</p>
</div>

<div class="acte">

<h3 class="actehead">DUA AKTO</h3>


<p class="staging">(Malgranda, malvasta valo en la arbaro de <b>Allmers</b> malsupre ĉe
la marbordo. Altaj, maljunaj arboj maldekstre klinas sin super la
loko. Malsupren laŭ la deklivo en la fono fluegas rivereto, kiu
malaperas inter la ŝtonoj ĉe la rando de la arbaro. Vojeto
serpentumas apude laŭ la rivereto. Dekstre staras nur kelkaj opaj
arboj, inter kiuj videtiĝas la fjordo. Antaŭe vidiĝas la angulo de
boatejo kun surteren tirita boato. Sub la maljunaj arboj maldekstre
staras tablo kun benko kaj kelkaj seĝoj, ĉio farita el maldikaj
betultrunkoj. Estas peza, pluvema tago kun drivantaj nebulnuboj.)</p>

<p class="staging">(<b>Alfred Allmers</b>, vestita kiel antaŭe, sidas sur la benko
apogante la brakojn sur la tablo. Lia ĉapelo kuŝas antaŭ li.
Li fiksrigardas senmove kaj spirite forestante rekte antaŭen
super la akvon.)</p>

<p class="staging">(Iom poste venas <b>Asta Allmers</b> malsupren laŭ la arbara vojeto. Ŝi
portas malfalditan pluvŝirmilon.)</p>

<p>ASTA<br>

<span class="staging">(proksimiĝas al li silente kaj gardeme)</span> Vi ne devus sidi ĉi tie
malsupre en la nuba vetero, Alfred.</p>

<p>ALLMERS<br>

<span class="staging">(kapsignas malrapide sen respondo)</span></p>

<p>ASTA<br>

<span class="staging">(kunfaldas la pluvŝirmilon)</span> Mi iris longe por serĉi vin.</p>

<p>ALLMERS<br>

<span class="staging">(senesprime)</span> Dankon.</p>

<p>ASTA<br>

<span class="staging">(translokigas seĝon kaj sidigas sin apud li)</span> Ĉu vi longe sidis ĉi
tie? La tutan tempon?</p>

<p>ALLMERS<br>

<span class="staging">(ne respondas; post iom li diras:)</span> Ne, mi ne povas tion imagi.
Ŝajnas al mi, ke estas tute neebla, — tio ĉi.</p>

<p>ASTA<br>

<span class="staging">(konsolante metas la manon sur lian brakon)</span> Vi malfeliĉa Alfred.</p>

<p>ALLMERS<br>

<span class="staging">(fiksrigardas ŝin)</span> Estas do vero, ĉu, Asta? Aŭ ĉu mi fariĝis
freneza? Aŭ mi nur sonĝas? Ho, se estus nur sonĝo! Imagu kiom
feliĉege, se mi nun vekiĝus!</p>

<p>ASTA<br>

Ho, se mi vere povus vin veki.</p>

<p>ALLMERS<br>

<span class="staging">(rigardas super la akvon)</span> Kiom senkora aspektas la fjordo hodiaŭ.
Kuŝas peza kaj dormema. Plumbogriza, — kun flavaj ekflagroj, kaj
spegulas la pluvnubojn.</p>

<p>ASTA<br>

<span class="staging">(petante)</span> Ho, Alfred, ne sidadu tie fikse rigardante la fjordon!</p>

<p>ALLMERS<br>

<span class="staging">(sen ŝin aŭskultante)</span> La supraĵon, jes. Sed en la profundo, —
tie fluas la forta subfluo —</p>

<p>ASTA<br>

<span class="staging">(timeme)</span> Ho, pro Dio en la ĉielo, — ne pensu pri la profundo!</p>

<p>ALLMERS<br>

<span class="staging">(rigardas ŝin milde)</span> Vi certe kredas, ke li kuŝas tie ĝuste
eksterborde, vi? Sed tion li ne faras, Asta. Ne kredu tion. Memoru,
kiel ĉi tiu fluo torentas foren. Rekte en la maron.</p>

<p>ASTA<br>

<span class="staging">(ĵetas sin plorante sur la tablon kun la manoj antaŭ la vizaĝo)</span>
Ho, Dio, — ho Dio!</p>

<p>ALLMERS<br>

<span class="staging">(peze)</span> Tial nun eta Eyolf foriĝis tiom longe — longe for de ni,
la liaj.</p>

<p>ASTA<br>

<span class="staging">(rigardas lin petante)</span> Ho, Alfred, ne diru do tiaĵon!</p>

<p>ALLMERS<br>

Jes, vi povas mem elkalkuli. Vi kiu estas tiel lerta —. En dudek ok
— dudek naŭ — horoj. Konsideru —! Konsideru —!</p>

<p>ASTA<br>

<span class="staging">(krias kaj kovras la orelojn)</span> Alfred —!</p>

<p>ALLMERS<br>

<span class="staging">(premegas la manon forte kontraŭ la tablon)</span> Sed ĉu vi komprenas la
sencon en io tia?</p>

<p>ASTA<br>

<span class="staging">(rigardas lin)</span> En kio?</p>

<p>ALLMERS<br>

En tio ĉi, farita kontraŭ mi kaj Rita.</p>

<p>ASTA<br>

La sencon en tio?</p>

<p>ALLMERS<br>

<span class="staging">(senpacience)</span> Jes, La sencon, mi diras. Ĉar senco devas ja
troviĝi en ĝi. La vivo, la ekzistado, — la sorto estu do ne
tiel tute sensenca.</p>

<p>ASTA<br>

Ho, kiu povas diri ion certe kaj decide pri tiuj aferoj, kara Alfred?</p>

<p>ALLMERS<br>

<span class="staging">(ridas amare)</span> Ne-ne; vi eble vere pravas. Eble ĉio iras
tiel hazarde, Asta. Prizorgante sin mem, kiel rompita ŝipo sen
stirilo. Vere povas esti tiel. — Almenaŭ tiel aspektas.</p>

<p>ASTA<br>

<span class="staging">(pensema)</span> Se nur aspektis —?</p>

<p>ALLMERS<br>

<span class="staging">(impete)</span> Nu? Ĉu vi povas klarigi por mi? Ĉar <em>mi</em> ne povas.
<span class="staging">(pli milde)</span> Jen Eyolf preta eniri spirit-konscian vivon. Enhavas
en si senfinajn eblecojn. Riĉajn eblecojn, eble. Plenumus mian
ekzistadon kun ĝojo kaj fiero. Kaj jen bezoniĝas nur freneza,
maljuna virinaĉo venanta — montranta hundon en saketo —</p>

<p>ASTA<br>

Sed ni ja ne scias, kiel tio vere okazis.</p>

<p>ALLMERS<br>

Jes, ni scias. La knaboj vidis ŝin remanta foren sur la fjordo.
Ili vidis Eyolf staranta sola sur la eĝo de la kajo. Vidis lin
fiksrigardi post ŝin — kaj kvazaŭ sveni. <span class="staging">(tremetanta)</span> Kaj jen li
ekfalis malsupren, — kaj malaperis.</p>

<p>ASTA<br>

Jes, jes. Sed tamen —</p>

<p>ALLMERS<br>

Ŝi tiris lin en la profundon. Pri tio estu certe, Asta.</p>

<p>ASTA<br>

Sed, kara, kial ŝi tion farus?</p>

<p>ALLMERS<br>

Jes, — <em>jen</em> estas la afero! Kial ŝi faris? Estas neniu venĝo
kaŝita. Neniu pentofaro, mi pensas. Eyolf neniam faris al ŝi
malbonon. Neniam fikriis post ŝin. Neniam ĵetis ŝtonon al ŝia
hundo. Li eĉ ne vidis ŝin aŭ ŝia hundo antaŭ siaj okuloj antaŭ
hieraŭ. Neniu venĝo do. Tiel senkaŭza ĉio. Tiel tute sensenca,
Asta. — Kaj tamen la monda ordo tion bezonas.</p>

<p>ASTA<br>

Ĉu vi parolis kun Rita pri tiuj pensoj?</p>

<p>ALLMERS<br>

<span class="staging">(skuas la kapon)</span> Ŝajnas al mi ke mi pli facile povas paroli kun
<em>vi</em> pri tiaĵoj. <span class="staging">(spiras pene)</span> Kaj ankaŭ pri ĉio alia.</p>

<p class="staging">(<b>Asta</b> prenas kudraĵojn kaj paketon en papero el la poŝo.
<b>Allmers</b> sidas spiritforesta kaj rigardas ŝin.)</p>

<p>ALLMERS<br>

Kion jen vi havas, Asta?</p>

<p>ASTA<br>

<span class="staging">(prenas lian ĉapelon)</span> Pecon da nigra krepo.</p>

<p>ALLMERS<br>

Ho, pro kio tiaĵo?</p>

<p>ASTA<br>

Rita petis min. Permesu?</p>

<p>ALLMERS<br>

Ho jes; volonte por mi. <span class="staging">(Ŝi kudras la krepon sur la ĉapelon.)</span></p>

<p>ALLMERS<br>

<span class="staging">(sidas ŝin rigardante)</span> Kie estas Rita?</p>

<p>ASTA<br>

Ŝi iom promenadas supre en la ĝardeno, mi kredas. Borghejm estas
kun ŝi.</p>

<p>ALLMERS<br>

<span class="staging">(iom surprizita)</span> Ĉu? Borghejm estas ĉi tie ankaŭ hodiaŭ?</p>

<p>ASTA<br>

Jes. Li venis per la meztaga trajno.</p>

<p>ALLMERS<br>

Tion mi ne atendis.</p>

<p>ASTA<br>

<span class="staging">(kudras)</span> Li tiom kore ŝatis Eyolf.</p>

<p>ALLMERS<br>

Borghejm estas fidela ulo, Asta.</p>

<p>ASTA<br>

<span class="staging">(kun silenta varmo)</span> Jes, fidela <em>li</em> vere estas. <em>Tio</em> certas.</p>

<p>ALLMERS<br>

<span class="staging">(fiksas la rigardon sur ŝin)</span> Funde vi vere ŝatas lin.</p>

<p>ASTA<br>

Jes, mi ŝatas.</p>

<p>ALLMERS<br>

Sed tamen vi ne povas decidigi vin —?</p>

<p>ASTA<br>

<span class="staging">(interrompante)</span> Ho, kara Alfred, ne parolu pri <em>tio</em>!</p>

<p>ALLMERS<br>

Jes, jes, — diru al mi nur kial vi ne povas —?</p>

<p>ASTA<br>

Ho ne, ne! Mi petas vin sincere. Ne demandu min. Ĉar estas
malagrable por mi. — Jen. Nun la ĉapelo estas preta.</p>

<p>ALLMERS<br>

Dankon.</p>

<p>ASTA<br>

Kaj jen estas la maldekstra brako.</p>

<p>ALLMERS<br>

Ĉu ankaŭ tiu havu krepon?</p>

<p>ASTA<br>

Jes, tio estas konveneco.</p>

<p>ALLMERS<br>

Nu, — do faru kion vi volas.</p>

<p class="staging">(Ŝi proksimiĝas kaj komencas kudri.)</p>

<p>ASTA<br>

Tenu la brakon trankvila. Por ke mi ne piku vin.</p>

<p>ALLMERS<br>

<span class="staging">(kun duona rideto)</span> Tio estas kiel frue en antaŭaj tagoj.</p>

<p>ASTA<br>

Jes, ŝajnas al vi, ĉu?</p>

<p>ALLMERS<br>

Kiam vi estis malgranda knabino, vi ankaŭ sidis tiel pretigante
miajn vestaĵojn.</p>

<p>ASTA<br>

Kiom eble bone, jes.</p>

<p>ALLMERS<br>

La unua aĵo, kiun vi kudris por mi, — ankaŭ ĝi estis nigra krepo.</p>

<p>ASTA<br>

Ĉu?</p>

<p>ALLMERS<br>

Ĉirkaŭ la studentan ĉapon. Kiam patro formortis de ni.</p>

<p>ASTA<br>

Ĉu mi tiam kudris? Imagu, tion mi ne memoras.</p>

<p>ALLMERS<br>

Ho ne; tiam vi ja estis malgranda.</p>

<p>ASTA<br>

Jes, tiam mi estis malgranda.</p>

<p>ALLMERS<br>

Kaj du jarojn poste, — kiam ni perdis vian patrinon, — vi kudris
grandan brakkrepon ankaŭ por mi.</p>

<p>ASTA<br>

Mi opiniis ke tiel estu.</p>

<p>ALLMERS<br>

<span class="staging">(frapetas ŝian manon)</span> Jes, jes, estus ja ankaŭ tiel, Asta. — Kaj
kiam ni jen staris solaj en la mondo, ni du —. Ĉu vi jam finis?</p>

<p>ASTA<br>

Jes. <span class="staging">(kunmetas la kudraĵojn)</span> Estis tamen feliĉa tempo por ni,
Alfred. Ni du solaj.</p>

<p>ALLMERS<br>

Jes, estis. Eĉ se severe ni penegis.</p>

<p>ASTA<br>

Vi penegis.</p>

<p>ALLMERS<br>

<span class="staging">(pli vivece)</span> Ho, vi vere penegis viamaniere, ankaŭ vi, — <span class="staging">(ridetas)</span> vi,
mia kara fidela — Eyolf.</p>

<p>ASTA<br>

Hu, — ne memorigu al mi tiun stultaĵon pri tiu nomo.</p>

<p>ALLMERS<br>

Nu, se vi naskiĝus knabo, vi nomiĝus Eyolf.</p>

<p>ASTA<br>

Jes, okaze se, jes. Sed kiam vi fariĝis studento —. <span class="staging">(ridetas
senpere)</span> Imagu ke vi tamen povis esti tiel infaneca.</p>

<p>ALLMERS<br>

Ĉu estis mi, kiu estis infaneca!</p>

<p>ASTA<br>

Jes, vere ŝajnas al mi tiel nun, kiam mi rememoras. Ĉar vi hontis
ĉar vi ne havis fraton. Nur fratinon.</p>

<p>ALLMERS<br>

Ne; vere estis vi, kara. Vi hontis.</p>

<p>ASTA<br>

Nu ja, iom, ankaŭ mi, eble. Kaj mi kvazaŭ bedaŭris vin —</p>

<p>ALLMERS<br>

Jes, vi certe faris. Kaj jen vi retrovis miajn malnovajn
knabovestaĵojn —</p>

<p>ASTA<br>

La belajn dimanĉvestaĵojn, jes. Ĉu vi memoras la bluan bluzon kaj
la genupantalonojn?</p>

<p>ALLMERS<br>

<span class="staging">(liaj okuloj ripozas sur ŝi)</span> Kiom bone mi memoras, kiam vi surtiris
kaj portis ilin.</p>

<p>ASTA<br>

Jes, sed tion mi nur faris, kiam ni estis solaj hejme.</p>

<p>ALLMERS<br>

Kaj kiom seriozaj kaj gravaj ni estis, Asta. Kaj mi ĉiam nomis vin
Eyolf.</p>

<p>ASTA<br>

Tamen Alfred, tion ĉi vi neniam rakontis al Rita, ĉu?</p>

<p>ALLMERS<br>

Jes, mi opinias, ke iam mi rakontis.</p>

<p>ASTA<br>

Ne do, Alfred, kiel povis vi fari!</p>

<p>ALLMERS<br>

Ho, jen vidu, — oni ja rakontas ĉion al sia edzino — preskaŭ.</p>

<p>ASTA<br>

Jes, oni ja eble tion faras, mi komprenas.</p>

<p>ALLMERS<br>

<span class="staging">(kvazaŭ vekiĝanta, premas sian frunton kaj eksaltas)</span> Ha, — ke mi
povas sidi kaj —</p>

<p>ASTA<br>

<span class="staging">(ekstaras, rigardas lin maltrankvile)</span> Kio estas al vi?</p>

<p>ALLMERS<br>

Li preskaŭ malaperis de mi. Li tute foriĝis.</p>

<p>ASTA<br>

Eyolf!</p>

<p>ALLMERS<br>

Jen mi sidis vivante en la memoroj. Kaj li ne kunestis.</p>

<p>ASTA<br>

Jes do, Alfred, — eta Eyolf estis malantaŭ ĉio.</p>

<p>ALLMERS<br>

Li ne estis. Li forglitis el mia animo. El miaj pensoj. Mi vidis lin
eĉ ne momenton dum ni kunparolis. Tute forgesis lin tiun longan
tempon.</p>

<p>ASTA<br>

Ho, vi tamen devas iom ripozi el la funebro.</p>

<p>ALLMERS<br>

Ne, ne, ne, — ĝuste tion mi ne devas. Mi ne rajtas. — Ne rajtas.
— Kaj eĉ ne koron por tio mi havas. <span class="staging">(iras ekscitita dekstren)</span> Al
<em>mi</em> estu nur vizie vidi lin tie, kie li kuŝas drivanta en
la profundo!</p>

<p>ASTA<br>

<span class="staging">(post lin, lin kaptanta)</span> Alfred, — Alfred! Ne al la fjordo!</p>

<p>ALLMERS<br>

Mi nepras al li! Lasu min, Asta! Mi prenos la boaton.</p>

<p>ASTA<br>

<span class="staging">(teruriĝita)</span> Ne al la fjordo, mi diras!</p>

<p>ALLMERS<br>

<span class="staging">(cedante)</span> Ne, ne, — mi ne iros. Lasu min nur.</p>

<p>ASTA<br>

<span class="staging">(kondukas lin al la tablo)</span> Vi <em>devas</em> lasi vian menson ripozi,
Alfred. Jen venu, kaj sidiĝu.</p>

<p>ALLMERS<br>

<span class="staging">(volas sidigi sin sur la benkon)</span> Jes, jes, — kiel vi do volas.</p>

<p>ASTA<br>

Ne, vi ne sidu <em>tie</em>.</p>

<p>ALLMERS<br>

Jes, lasu min.</p>

<p>ASTA<br>

Ne; ne faru! Ĉar jen vi sidas nur rigardante sur la fjordon —
<span class="staging">(devigas lin sidi sur seĝo kun la dorso dekstren)</span> Jen vidu. Nun vi
sidas bone. <span class="staging">(Ŝi mem sidigas sin sur la benkon.)</span> Kaj nun ni daŭrigu
iom kunparoli.</p>

<p>ALLMERS<br>

<span class="staging">(spiras aŭdeble)</span> Mildiĝis iom la sento de perdo kaj funebro
momenton.</p>

<p>ASTA<br>

Vi devas, Alfred.</p>

<p>ALLMERS<br>

Sed ĉu ne ŝajnas al vi, ke mi estas terure laca kaj apatia, —
<em>povante</em> forgesi?</p>

<p>ASTA<br>

Ho ne do. Ĉar certe neeblas ĉiam turnadi ĉirkaŭ unu sola penso.</p>

<p>ALLMERS<br>

Jes, por mi neeblas. Antaŭ ol vi venis malsupren al mi, mi sidis
lamentante tiom nepriskribeble en ĉi pelanta, ronĝanta funebro —</p>

<p>ASTA<br>

Jes?</p>

<p>ALLMERS<br>

Kaj ĉu vi kapablas kredi, Asta — Hm —?</p>

<p>ASTA<br>

Nu?</p>

<p>ALLMERS<br>

Meze en la angoro mi kaptis min mem en la penso diveni kion ni havu
por tagmanĝo hodiaŭ.</p>

<p>ASTA<br>

<span class="staging">(trankviligante)</span> Jes, jes, se nur estas ripozo en ĝi, do —</p>

<p>ALLMERS<br>

Jes, pensu kara, — mi trovis, ke estas kvazaŭ ripozo en ĝi.
<span class="staging">(etendas al ŝi la manon trans la tablon)</span> Kiom bone estas, ke mi
havas vin, Asta. Pri tio mi ĝojas, ĝojas — meze en la funebro.</p>

<p>ASTA<br>

<span class="staging">(rigardas lin serioze)</span> Unue vi estu ĝoja pro tio, ke vi havas Rita.</p>

<p>ALLMERS<br>

Jes, memkompreneble. Sed Rita ne estas parenca al mi. Ne estas kiel
havi fratinon.</p>

<p>ASTA<br>

<span class="staging">(atenta)</span> Ĉu tion vi diras, Alfred?</p>

<p>ALLMERS<br>

Jes, nia parencaro estas io aparta. <span class="staging">(duone ŝerce)</span> Ĉiam ni elektis
helajn antaŭliterojn en niaj nomoj. Ĉu vi memoras, kiom ofte ni
parolis pri tio antaŭe? Kaj ĉiuj parencoj, — ĉiuj ili estas same
malriĉaj. Kaj ĉiuj havas ni egalajn okulojn.</p>

<p>ASTA<br>

Ĉu vi trovas, ke ankaŭ mi havas —?</p>

<p>ALLMERS<br>

Ne, vi parencas ja tute al via patrino, vi. Tute ne similas al ni
aliaj. Eĉ ne al patro. Sed tamen —</p>

<p>ASTA<br>

Tamen —?</p>

<p>ALLMERS<br>

Jes, mi kredas ke la kuna vivo tamen premis nin ambaŭ reciproke laŭ
niaj bildoj. En la menso, mi sugestas.</p>

<p>ASTA<br>

<span class="staging">(varme emocia)</span> Ho, tion vi neniam diru, Alfred. Estas mi, kiu
stampiĝis laŭ vi. Kaj estas al vi, ke mi ĉion ŝuldas, ĉion bonan
en la mondo.</p>

<p>ALLMERS<br>

<span class="staging">(skuas la kapon)</span> Vi ŝuldas al mi nenion, Asta. Kontraŭe —</p>

<p>ASTA<br>

Ĉion mi ŝuldas al vi! Tion vi ja povas diri al vi mem. Neniu ofero
estis tro peza por vi —</p>

<p>ALLMERS<br>

<span class="staging">(interrompante)</span> Ĉu do — ofero! Ne prezentu tiaĵon. — Mi nur
amis vin, Asta. Ekde kiam vi estis infaneto. <span class="staging">(post mallonga paŭzo)</span>
Kaj mi ĉiam pensadis, ke estas tiom da maljusteco, kiom mi devis
kompensi.</p>

<p>ASTA<br>

<span class="staging">(surprizita)</span> Maljusteco! Vi?</p>

<p>ALLMERS<br>

Ne precize pro mi. Sed —</p>

<p>ASTA<br>

<span class="staging">(atente)</span> Sed —?</p>

<p>ALLMERS<br>

Pro patro.</p>

<p>ASTA<br>

<span class="staging">(duone ekstaras de la benko)</span> Pro — patro! <span class="staging">(ree eksidas)</span> Al kio vi
aludas, Alfred?</p>

<p>ALLMERS<br>

Patro neniam estis vere bonvola kontraŭ vi.</p>

<p>ASTA<br>

<span class="staging">(ekscitita)</span> Ho, tion do ne diru!</p>

<p>ALLMERS<br>

Jes, ĉar estas vero. Li ne amis vin. Ne tiel kiel li devus.</p>

<p>ASTA<br>

<span class="staging">(evitante)</span> Ne, eble ne tiel, kiel li amis vin. Estis ja tute
kompreneble.</p>

<p>ALLMERS<br>

<span class="staging">(daŭrigas)</span> Kaj severa li ofte estis ankaŭ kontraŭ via patrino.
Almenaŭ la lastajn jarojn.</p>

<p>ASTA<br>

<span class="staging">(kviete)</span> Patrino estis ja multege pli juna ol li. Memoru tion.</p>

<p>ALLMERS<br>

Vi ne kredas, ke ili interharmoniis, ĉu?</p>

<p>ASTA<br>

Eble ili ne tion faris.</p>

<p>ALLMERS<br>

Jes, sed tamen —. Patro, kiu alie estis tiel milda kaj molkora —.
Tiel afabla al ĉiuj homoj —</p>

<p>ASTA<br>

<span class="staging">(silente)</span> Eĉ patrino ne ĉiam estis tia, kia ŝi devus.</p>

<p>ALLMERS<br>

Ĉu via patrino ne estis!</p>

<p>ASTA<br>

Eble ne ĉiam.</p>

<p>ALLMERS<br>

Kontraŭ patro, vi aludas?</p>

<p>ASTA<br>

Jes.</p>

<p>ALLMERS<br>

Tion mi ja neniam rimarkis.</p>

<p>ASTA<br>

<span class="staging">(batalante kontraŭ la ploro, ekstaras)</span> Ho, kara Alfred, — lasu
ilin ripozi, tiuj, kiuj estas for. <span class="staging">(Ŝi iras dekstren.)</span></p>

<p>ALLMERS<br>

<span class="staging">(ekstaras)</span> Jes, lasu ilin ripozi. <span class="staging">(tordas la manojn)</span> Sed tiuj
kiuj estas for, — ili ne lasas nin ripozi, Asta. Nek tagon nek
nokton.</p>

<p>ASTA<br>

<span class="staging">(rigardas lin varme)</span> Post daŭro de la tempo ĉio sentiĝos pli
milde, Alfred.</p>

<p>ALLMERS<br>

<span class="staging">(rigardas ŝin senhelpe)</span> Jes, ankaŭ vi kredas tion, ĉu ne? — Sed
kiel mi supervenku tiujn terurajn, unuajn tagojn —. <span class="staging">(raŭke)</span>
Ne, tion mi ne komprenas.</p>

<p>ASTA<br>

<span class="staging">(petante, metas la manojn sur liajn ŝultrojn)</span> Iru al Rita. Ho, mi
petegas vin —</p>

<p>ALLMERS<br>

<span class="staging">(ekscitita, formoviĝas)</span> Ne, ne, ne, — ne parolu al mi pri tio!
Ĉar mi ne povas, komprenu. <span class="staging">(pli trankvila)</span> Lasu min resti ĉi tie
kune kun vi.</p>

<p>ASTA<br>

Jes, mi ne foriros de vi.</p>

<p>ALLMERS<br>

<span class="staging">(prenas ŝian manon kaj tenas ĝin firme)</span> Dankon! <span class="staging">(rigardas momenton
sur la fjordon)</span> Kie estas nun mia eta Eyolf? <span class="staging">(ridetas al ŝi peze)</span>
Ĉu tion vi povas diri al mi, — vi, mia granda, saĝa Eyolf?
<span class="staging">(agitas la kapon)</span> Neniu en la tuta mondo povas tion al mi diri.
Al mi la nura scio estas, ke mi ne plu havas lin.</p>

<p>ASTA<br>

<span class="staging">(rigardas supren maldekstren kaj retiras sian manon)</span> Nun ili venas.</p>

<p class="staging">(<b>Sinjorino Allmers</b> kaj <b>inĝeniero Borghejm</b> venas promenante
malsupren la arbaran vojeton; ŝi antaŭe; li malantaŭ ŝi. Ŝi
estas nigre vestita, kun nigra vualo super la kapo. Li portas
pluvŝirmilon sub la brako.)</p>

<p>ALLMERS<br>

<span class="staging">(iras ŝin renkonte)</span> Kiel statas pri vi, Rita?</p>

<p>RITA<br>

<span class="staging">(preterpasas lin)</span> Ho, ne demandu.</p>

<p>ALLMERS<br>

Kion jen vi volas?</p>

<p>RITA<br>

Nur serĉi vin. Pri kio vi okupetadas?</p>

<p>ALLMERS<br>

Nenio. Asta venis al mi.</p>

<p>RITA<br>

Jes, sed antaŭ ol Asta venis? Vi forestis de mi la tutan
antaŭtagmezon.</p>

<p>ALLMERS<br>

Mi sidis rigardante eksteren sur la akvon.</p>

<p>RITA<br>

Hu, — ĉu vi eltenas!</p>

<p>ALLMERS<br>

<span class="staging">(senpacience)</span> Prefere mi nun estu sola!</p>

<p>RITA<br>

<span class="staging">(maltrankvila paŝadas ĉirkaŭe)</span> Kaj jen sidi trankvile! Sur unu kaj
la sama loko!</p>

<p>ALLMERS<br>

Mi havas ja nenion en la mondo kion postsopiri.</p>

<p>RITA<br>

<em>Mi</em> eltenas nenie. Precipe ne ĉi tie, — kun la fjordo ĝuste
antaŭe.</p>

<p>ALLMERS<br>

Ĝuste pro tio, ke la fjordo estas tiom proksima.</p>

<p>RITA<br>

<span class="staging">(al <b>Borghejm</b>)</span> Ĉu ne ankaŭ vi trovas, ke li supreniru kun ni
aliaj?</p>

<p>BORGHEJM<br>

<span class="staging">(al <b>Allmers</b>)</span> Mi opinias, ke estus pli bone por vi.</p>

<p>ALLMERS<br>

Ne, ne, — lasu min do sidi, kie mi estas.</p>

<p>RITA<br>

Do mi restu ĉe vi, Alfred.</p>

<p>ALLMERS<br>

Nu ja, do faru tion. — Restu ankaŭ vi, Asta.</p>

<p>ASTA<br>

<span class="staging">(flustras al <b>Borghejm</b>)</span> Lasu ilin solaj!</p>

<p>BORGHEJM<br>

<span class="staging">(kun komprenema rigardo)</span> Fraŭlino Allmers, — ĉu promenadon —
laŭ la marbordo? La finan fojon?</p>

<p>ASTA<br>

<span class="staging">(prenas sian pluvŝirmilon)</span> Jes, venu. Ni iru iom pluen.</p>

<p class="staging">(Asta kaj Borghejm iras kune malantaŭ la boatejon.)</p>

<p class="staging">(Allmers iom paŝadas ĉirkaŭe. Poste li sidigas sin sur ŝtono
sub la arboj antaŭe maldekstre.)</p>

<p>RITA<br>

<span class="staging">(proksimiĝas kaj staras antaŭ li kun interplektitaj, pendantaj
manoj)</span> Ĉu vi eblas imagi, Alfred, — ke ni perdis Eyolf?</p>

<p>ALLMERS<br>

<span class="staging">(rigardas peze malsupren antaŭ si)</span> Al la penso ni kutimiĝu.</p>

<p>RITA<br>

Mi ne povas. Mi ne povas. Mi vidis tiun teruran vidaĵon, kiu staros
antaŭ mi tra mia tuta vivo.</p>

<p>ALLMERS<br>

<span class="staging">(suprenrigardas)</span> Kiun vidaĵon? Kion vi vidis?</p>

<p>RITA<br>

Mi mem nenion vidis. Nur aŭdis la rakonton. Ho —!</p>

<p>ALLMERS<br>

Diru do prefere tuj.</p>

<p>RITA<br>

Mi iris kun Borghejm al la kajo —</p>

<p>ALLMERS<br>

Kion vi tie volis?</p>

<p>RITA<br>

Demandi al la knaboj, kiel tio okazis.</p>

<p>ALLMERS<br>

Tion ni ja scias.</p>

<p>RITA<br>

Ni eksciis pli.</p>

<p>ALLMERS<br>

Nu!</p>

<p>RITA<br>

Ne estas vero, ke li tuj tute malaperis.</p>

<p>ALLMERS<br>

Ĉu nun ili <em>tion</em> diras?</p>

<p>RITA<br>

Jes. Ili diras, ke ili vidis lin kuŝanta sur la fundo. Profunde
malsupre en la klara akvo.</p>

<p>ALLMERS<br>

<span class="staging">(dentgrincigante)</span> Kaj ili ne savis lin!</p>

<p>RITA<br>

Eble ili ne povis.</p>

<p>ALLMERS<br>

Ili scipovas naĝi — ĉiuj —. Ĉu ili diris kiel li kuŝas, dum ili
vidis lin?</p>

<p>RITA<br>

Jes. Ili diris, ke li kuŝas surdorse. Kaj kun grandaj, malfermitaj
okuloj.</p>

<p>ALLMERS<br>

Malfermitaj okuloj. Sed tute trankvila?</p>

<p>RITA<br>

Jes, tute trankvila. Kaj jen io venis kondukante lin foren. Ili nomis
ĝin marfluo.</p>

<p>ALLMERS<br>

<span class="staging">(kapsignas malrapide)</span> <em>Tio</em> do estis la lasta vido de li.</p>

<p>RITA<br>

<span class="staging">(plorsufokite)</span> Jes.</p>

<p>ALLMERS<br>

<span class="staging">(kun apatia voĉo)</span> Kaj neniam, — neniam ni plu vidos lin.</p>

<p>RITA<br>

<span class="staging">(lamentante)</span> Tagon kaj nokton li staros antaŭ mi tiel, kiel li kuŝis
tie sube.</p>

<p>ALLMERS<br>

Kun la grandaj, malfermitaj okuloj.</p>

<p>RITA<br>

<span class="staging">(ŝokita)</span> Jes, kun la grandaj malfermitaj okuloj. Mi vidas ilin!
Mi vidas ilin antaŭ mi!</p>

<p>ALLMERS<br>

<span class="staging">(stariĝas malrapide kaj rigardas ŝin silente minace)</span> La okuloj,
ĉu ili estis malicaj, Rita?</p>

<p>RITA<br>

<span class="staging">(paliĝas)</span> Malicaj —!</p>

<p>ALLMERS<br>

<span class="staging">(tute proksime al ŝi)</span> La okuloj, kiuj fiksrigardis supren, ĉu ili
estis malicaj? De tie profunde?</p>

<p>RITA<br>

<span class="staging">(sin retirante)</span> Alfred —!</p>

<p>ALLMERS<br>

<span class="staging">(sekvas)</span> Respondu al mi! ĉu estis malicaj infanokuloj?</p>

<p>RITA<br>

<span class="staging">(krias)</span> Alfred! Alfred —!</p>

<p>ALLMERS<br>

Nun estas por ni, — kiel vi deziris, Rita.</p>

<p>RITA<br>

<em>Mi</em>! Kiel deziris <em>mi</em>?</p>

<p>ALLMERS<br>

Ke Eyolf ne estus ĉi tie.</p>

<p>RITA<br>

Neniam en la mondo mi tion deziris! Ke Eyolf ne starus inter ni du,
— <em>tion</em> mi deziris.</p>

<p>ALLMERS<br>

Nu ja, — de nun li ja tion ne faros.</p>

<p>RITA<br>

<span class="staging">(malrapide, rigardante antaŭen)</span> Eble de nun ankoraŭ pli. <span class="staging">(skuiĝas)</span>
Ho, tiu terura vidaĵo!</p>

<p>ALLMERS<br>

<span class="staging">(kapsignas)</span> La malicaj infanokuloj, jes.</p>

<p>RITA<br>

<span class="staging">(timigita, retiriĝas)</span> Lasu min, Alfred! Mi timas vin! Tia mi neniam
vidis vin antaŭe.</p>

<p>ALLMERS<br>

<span class="staging">(rigardas ŝin malmole kaj malvarme)</span> Aflikto igas malica kaj abomena.</p>

<p>RITA<br>

<span class="staging">(timigita sed tamen obstina)</span> Jen kiel ankaŭ mi sentas.</p>

<p class="staging">(<b>Allmers</b> iras dekstren kaj rigardas foren sur la fjordon. <b>Rita</b>
sidigas sin ĉe la tablo. Mallonga paŭzo.)</p>

<p>ALLMERS<br>

<span class="staging">(turnas la kapon al ŝi)</span> Vi neniam vere kaj sincere amis lin.
Neniam!</p>

<p>RITA<br>

<span class="staging">(malvarme, sinrega)</span> Eyolf neniam lasis al mi gajni sin tute kaj
komplete.</p>

<p>ALLMERS<br>

Ĉar vi ne volis.</p>

<p>RITA<br>

Ho jen do. Mi volis pli ol volonte. Sed iu staris bare. Eĉ de la
komenco.</p>

<p>ALLMERS<br>

<span class="staging">(turnas sin tute)</span> <em>Mi</em>, mi staris bare, vi sugestas?</p>

<p>RITA<br>

Nu ne. Ne de la komenco.</p>

<p>ALLMERS<br>

<span class="staging">(proksimiĝas)</span> Kiu do?</p>

<p>RITA<br>

La onklino.</p>

<p>ALLMERS<br>

Asta.</p>

<p>RITA<br>

Jes. Asta, — ŝi kaptis lin — tuj post kiam okazis — la malfeliĉa
falo.</p>

<p>ALLMERS<br>

Se ŝi lin kaptis, ŝi faris el amo.</p>

<p>RITA<br>

<span class="staging">(impete)</span> Ĝuste tio! Mi ne toleras dividi ion kun aliulo!
Ne en amo.</p>

<p>ALLMERS<br>

Ni du devus dividi lin inter ni en amo.</p>

<p>RITA<br>

<span class="staging">(rigardas lin moke)</span> Ni? Ho, vi funde neniam vere amis lin, eĉ ne
vi.</p>

<p>ALLMERS<br>

<span class="staging">(rigardas ŝin surprizite)</span> <em>Mi</em> ne, ĉu!</p>

<p>RITA<br>

Ne, vi lin ne amis. Unue vi estis ja tiom kaptita de tiu libro — pri
la respondeco.</p>

<p>ALLMERS<br>

<span class="staging">(forte)</span> Jes, mi estis. Sed ĝuste ĝin, Rita, — ĝin mi oferis
pro Eyolf.</p>

<p>RITA<br>

Ne pro amo al li.</p>

<p>ALLMERS<br>

Kial do, vi pensas?</p>

<p>RITA<br>

Ĉar vi vagis ĉi tie kaj mordiĝis de malfido al vi mem. Ĉar vi
komencis dubi, ĉu vi havas iun grandan vivotaskon, por kiu vivi en
la mondo.</p>

<p>ALLMERS<br>

<span class="staging">(esplorante)</span> Ĉu vi observis ion tian sur mi?</p>

<p>RITA<br>

Jes ja, — iom post iom. Kaj jen vi bezonis ion novan, kiu povus
plenigi vin. — <em>Mi</em>, mi verŝajne ne plu estis por vi sufiĉe.</p>

<p>ALLMERS<br>

Estas la leĝo de transformo, Rita.</p>

<p>RITA<br>

<em>Tial</em> do vi volis fari mirindan infanon el kompatinda eta Eyolf.</p>

<p>ALLMERS<br>

Tion mi ne volis. Mi volis fari el li feliĉan kreaĵon. Sole tion mi
volis.</p>

<p>RITA<br>

Sed ne pro amo al li. Esploru vin mem! <span class="staging">(kun ĝenataj okuloj)</span> Kaj
esploru ĉion, kio kuŝas sube — kaj malantaŭe.</p>

<p>ALLMERS<br>

<span class="staging">(evitas ŝiajn okulojn)</span> Estas io, kion vi volas ignori.</p>

<p>RITA<br>

Ankaŭ vi.</p>

<p>ALLMERS<br>

<span class="staging">(rigardas ŝin penseme)</span> Se estas kiel vi pensas, ni du vere neniam
posedis nian propran infanon.</p>

<p>RITA<br>

Ne. Ne en profunda amo.</p>

<p>ALLMERS<br>

Kaj tamen ni nun lamentadas lin tiom amare.</p>

<p>RITA<br>

<span class="staging">(amare)</span> Jes, ĉu ne estas strange tion pensi? Lamentadi tiel pri
eta, fremda knabo.</p>

<p>ALLMERS<br>

<span class="staging">(ekkriante)</span> Ho, ne nomu lin fremda!</p>

<p>RITA<br>

<span class="staging">(peze agitas la kapon)</span> Ni neniam al ni gajnis la knabon, Alfred. Ne
mi. Nek vi.</p>

<p>ALLMERS<br>

<span class="staging">(tordas la manojn)</span> Kaj nun estas tro malfrue. Tro malfrue!</p>

<p>RITA<br>

Kaj komplete malkonsolebla — ĉio.</p>

<p>ALLMERS<br>

<span class="staging">(subite ekkolerema)</span> Jen <em>vi</em> kulpas!</p>

<p>RITA<br>

<span class="staging">(ekstaras)</span> Mi!</p>

<p>ALLMERS<br>

Jes, vi! Estas <em>via</em> kulpo, ke li fariĝis, — tia kia li fariĝis!
Estas via kulpo, ke li ne povis savi sin el la akvo.</p>

<p>RITA<br>

<span class="staging">(deturnante)</span> Alfred, — ne ĵetu la kulpon sur <em>min</em>!</p>

<p>ALLMERS<br>

<span class="staging">(pli kaj pli ekster si mem)</span> Jes, jes, mi faras! Estis vi kiu lasis
la bebon kuŝi sur la tablo sen atento.</p>

<p>RITA<br>

Li kuŝis tiom mole en la kusenetoj. Kaj dormis senriske. Kaj vi ja
promesis varti la infanon.</p>

<p>ALLMERS<br>

Jes, mi promesis. <span class="staging">(malaltigas la voĉon)</span> Sed jen vi venis, vi, vi, —
kaj logis min enen al vi.</p>

<p>RITA<br>

<span class="staging">(rigardas lin obstine)</span> Ho, diru prefere, ke vi forgesis kaj infanon
kaj ĉion alian.</p>

<p>ALLMERS<br>

<span class="staging">(en subpremita kolero)</span> Jes, vero. <span class="staging">(pli trankvile)</span> Mi forgesis la infanon
— inter viaj brakoj!</p>

<p>RITA<br>

<span class="staging">(ekscitita)</span> Alfred! Alfred, — estas abomene de vi!</p>

<p>ALLMERS<br>

<span class="staging">(mallaŭte, pugnigas la manojn kontraŭ ŝi)</span> En tiu momento vi
kondamnis al morto la etan Eyolf.</p>

<p>RITA<br>

<span class="staging">(sovaĝe)</span> Ankaŭ vi! Ankaŭ vi; — se tiel estas!</p>

<p>ALLMERS<br>

Nu jes, — postulu ankaŭ de mi respondecon, — se vi jen volas.
Ambaŭ ni krimis. — Kaj tial tamen vere <em>estis</em> venĝo en la morto
de Eyolf.</p>

<p>RITA<br>

Venĝo?</p>

<p>ALLMERS<br>

<span class="staging">(pli sinrega)</span> Jes. Juĝo super vi kaj mi. Nun ni iras ĉi tie laŭ
merito. En kaŝita, malkuraĝa pento ni lasis nin fortimigi de li,
dum li vivis. Ne eltenis vidi tiun, — tiun, kiun li devis kuntreni —</p>

<p>RITA<br>

<span class="staging">(mallaŭte)</span> La lambastonon.</p>

<p>ALLMERS<br>

Jes, ĝuste ĝin. — Kaj tio, kion ni nun nomadas funebro kaj
aflikto, — tio estas ronĝanta konscienco, Rita. Nenio alia.</p>

<p>RITA<br>

<span class="staging">(rigardas lin konfuzite)</span> Ŝajnas al mi ke tio portos nin en
malesperon, — rekte en frenezon por ni ambaŭ. Ĉar ni povas ja
neniam, — neniam ripari.</p>

<p>ALLMERS<br>

<span class="staging">(kaptita de silenta animstato)</span> Mi sonĝis pri Eyolf ĉinokte.
Ŝajnis al mi, ke li venas supren de la kajo. Li povis kuri, kiel
aliaj knaboj. Nenio estis do al li okazinta. Nenio. La sufokanta
realo do estas nur sonĝo, mi pensis. Ho, kiom mi dankis kaj
benis — <span class="staging">(haltas)</span> hm —</p>

<p>RITA<br>

<span class="staging">(rigardas lin)</span> Kiun?</p>

<p>ALLMERS<br>

<span class="staging">(eviteme)</span> Kiun —?</p>

<p>RITA<br>

Jes; kiun vi dankis kaj benis?</p>

<p>ALLMERS<br>

<span class="staging">(repuŝante)</span> Mi kuŝis dormante, vi aŭdas —</p>

<p>RITA<br>

Iun, je kiu vi mem ne kredas?</p>

<p>ALLMERS<br>

Ĝi tamen hantis min. Mi ja dormis —</p>

<p>RITA<br>

<span class="staging">(riproĉante)</span> Vi ne devus igi min dubema, Alfred.</p>

<p>ALLMERS<br>

Ĉu estus ĝuste de mi se mi lasus vin travivi kun malplenaj
iluzioj?</p>

<p>RITA<br>

Estus pli bone por mi. Ĉar jen mi havus ion por konsolo. Nun mi
vagas nesciante ĉu elen ĉu enen.</p>

<p>ALLMERS<br>

<span class="staging">(rigardas ŝin akre)</span> Se vi nun povus elekti —. Se vi povus sekvi
Eyolf tien, kie li nun estas —?</p>

<p>RITA<br>

Jes. Jen kio?</p>

<p>ALLMERS<br>

Se vi estus tute konvinkita, ke vi retrovus lin, — konus lin, —
komprenus lin —?</p>

<p>RITA<br>

Jes, jes; jen kio?</p>

<p>ALLMERS<br>

Ĉu vi libervole volus fari la salton transen al li? Libervole
forlasi ĉion jenan? Rezigni pri la tuta tera vivo? Ĉu vi tion
volus, Rita?</p>

<p>RITA<br>

<span class="staging">(silente)</span> Nun tuj?</p>

<p>ALLMERS<br>

Jes; hodiaŭ. En ĉi horo. Respondu al mi. Ĉu vi volus?</p>

<p>RITA<br>

<span class="staging">(hezitante)</span> Ho, mi ne scias Alfred. — Ne; mi kredas, ke unue mi
volus resti iom da tempo ĉi tie ĉe vi.</p>

<p>ALLMERS<br>

Pro mi?</p>

<p>RITA<br>

Jes, nur pro vi.</p>

<p>ALLMERS<br>

Sed jen poste? Ĉu tiam —? Respondu!</p>

<p>RITA<br>

Ho, kion mi respondu al tiaĵo? Mi ja ne <em>povus</em> foriri de vi.
Neniam! Neniam!</p>

<p>ALLMERS<br>

Sed okaze ke mi irus al Eyolf? Kaj vi estus plene konvinkita, ke tie
vi renkontus kaj lin kaj min. Ĉu jen vi volus transiri al ni?</p>

<p>RITA<br>

Mi certe volus. Ho, volonte! Volonte! Sed —</p>

<p>ALLMERS<br>

Nu?</p>

<p>RITA<br>

<span class="staging">(ĝemas mallaŭte)</span> Mi ne povus, — mi sentas. Ne, ne; mi tute ne
povus! Ne por ĉiuj gloroj de la ĉielo!</p>

<p>ALLMERS<br>

Eĉ mi ne.</p>

<p>RITA<br>

Ne, ĉu ne vere, Alfred! Eĉ vi ne povus!</p>

<p>ALLMERS<br>

Ne, ĉar ĉi tie, en la tera vivo, ni vivantaj havas hejmon.</p>

<p>RITA<br>

Jes, ĉi tie estas tia feliĉo, kian ni komprenas.</p>

<p>ALLMERS<br>

<span class="staging">(sombre)</span> Ho, la feliĉo, — la feliĉo, Rita —</p>

<p>RITA<br>

Vi do sugestas, ke la feliĉo — ĝin ni neniam plu retrovos.
<span class="staging">(rigardas lin demande)</span> Sed okaze —? <span class="staging">(impete)</span> Ne, ne; mi ne
kuraĝas tion diri! Eĉ ne pensi.</p>

<p>ALLMERS<br>

Jen diru. Diru do, Rita.</p>

<p>RITA<br>

<span class="staging">(hezitante)</span> Ĉu ni provu —? Ĉu eblus lin forgesi?</p>

<p>ALLMERS<br>

Forgesi Eyolf.</p>

<p>RITA<br>

Forgesi la penton kaj la riproĉon, mi sugestas.</p>

<p>ALLMERS<br>

Ĉu tion vi dezirus?</p>

<p>RITA<br>

Jes. Se estus eble. <span class="staging">(ekkrie)</span> Ĉar ĉi tiun staton, — mi ĝin ne
longe eltenos! Ho, ĉu ne eblas ion elpensi, en kio estas forgeso?</p>

<p>ALLMERS<br>

<span class="staging">(skuas la kapon)</span> Kio tio do estus?</p>

<p>RITA<br>

Ĉu eblus provi vojaĝante tre foren?</p>

<p>ALLMERS<br>

De la hejmo? Vi kiu nenie sentas vin komforta, se ne estas tie ĉi.</p>

<p>RITA<br>

Nu, do inviti multajn homojn al ni? Gastamece vivi. Ĵeti nin en ion,
kio mildigus kaj kvietigus.</p>

<p>ALLMERS<br>

Tia vivo ne konvenas al mi. — Ne, — mi prefere provus rekomenci
mian laboron.</p>

<p>RITA<br>

<span class="staging">(akre)</span> Vian laboron? Tiun, kiu staradis kiel vando kaj muro inter ni?</p>

<p>ALLMERS<br>

<span class="staging">(malrapide, rigardas ŝin fikse)</span> De nun ĉiam estu vando kaj muro
inter ni du.</p>

<p>RITA<br>

Kial estu —?</p>

<p>ALLMERS<br>

Kiu scias ĉu ne grandaj, malfermitaj infanokuloj rigardos nin nokte
kaj tage.</p>

<p>RITA<br>

<span class="staging">(silente; timotremanta)</span> Alfred, — estas terure tion imagi!</p>

<p>ALLMERS<br>

Nia amo estis kiel konsumanta fajro. <em>Nun</em> ĝi estu estingita —</p>

<p>RITA<br>

<span class="staging">(kontraŭ lin)</span> Estingita!</p>

<p>ALLMERS<br>

<span class="staging">(malmole)</span> Ĝi jam <em>estas</em> estingita, — en unu el ni.</p>

<p>RITA<br>

<span class="staging">(kiel ŝtonigita)</span> Kaj <em>tion</em> vi kuraĝas diri al mi!</p>

<p>ALLMERS<br>

<span class="staging">(pli milde)</span> Ĝi estas morta, Rita. Sed en tio, kion mi nun, en kuna
kulpo kaj pentodeziro, sentas por vi, — en tio mi kvazaŭ videtas
releviĝon —</p>

<p>RITA<br>

<span class="staging">(impete)</span> Ho, mi ne interesiĝas pri iu releviĝo!</p>

<p>ALLMERS<br>

Rita!</p>

<p>RITA<br>

Mi estas varmkora homo, mi! Ne ĉirkaŭvagas dormetante, — kun
fiŝsango en la vejnoj. <span class="staging">(tordas la manojn)</span> Kaj jen esti enfermita
tutvive — en pento kaj riproĉo! Enfermita kun iu, kiu ne plu estas
mia, mia, mia!</p>

<p>ALLMERS<br>

<em>Tiel</em> devis ja foje finiĝi, Rita.</p>

<p>RITA<br>

Ĉu <em>tiel</em> devus finiĝi! Tio, kio komencis inter ni en tia kune
akceptanta amo!</p>

<p>ALLMERS<br>

Mia amo ne estis kune akceptanta de la komenco.</p>

<p>RITA<br>

Kion vi do sentis por mi unue?</p>

<p>ALLMERS<br>

Timo.</p>

<p>RITA<br>

Mi komprenas. Sed kiel mi tamen gajnis vin?</p>

<p>ALLMERS<br>

<span class="staging">(mallaŭte)</span> Vi estis tiom rave delikata, Rita.</p>

<p>RITA<br>

<span class="staging">(rigardas lin esploreme)</span> Nur tio do? Diru, Alfred! Sole tio?</p>

<p>ALLMERS<br>

<span class="staging">(sindevige)</span> Ne; flanke estis ankaŭ io alia.</p>

<p>RITA<br>

<span class="staging">(ekkrie)</span> Mi suspektas kio estis! Estis “oro kaj verdaj arbaroj”,
kiel vi diradas. Jen, ĉu estis, Alfred?</p>

<p>ALLMERS<br>

Jes.</p>

<p>RITA<br>

<span class="staging">(rigardas lin profunde riproĉe)</span> Kiel vi povis — kiel vi tion povis!</p>

<p>ALLMERS<br>

Mi devis pensi pri Asta.</p>

<p>RITA<br>

Asta, jes! <span class="staging">(amare)</span> Estis do efektive Asta, kiu kunigis nin du.</p>

<p>ALLMERS<br>

Ŝi nenion sciis. Eĉ ne hodiaŭ ŝi suspektas.</p>

<p>RITA<br>

<span class="staging">(repuŝante)</span> Tamen estis Asta! <span class="staging">(ridetas per rikana okulĵeto
flanken)</span> Aŭ ne, — estis eta Eyolf. Eta Eyolf, jen vi!</p>

<p>ALLMERS<br>

Eyolf —?</p>

<p>RITA<br>

Jes, ĉu vi ne nomis ŝin Eyolf antaŭe? Ŝajnas al mi, ke vi iam
tion diris, en intima momento. <span class="staging">(proksimiĝas)</span> Ĉu vi memoras ĝin
— la tentantan, ravan momenton, Alfred?</p>

<p>ALLMERS<br>

<span class="staging">(retiras sin kvazaŭ en teruro)</span> Mi memoras nenion! Volas nenion
memori!</p>

<p>RITA<br>

<span class="staging">(sekvas lin)</span> Estis en la momento, — kiam via alia Eyolf fariĝis
kriplulo!</p>

<p>ALLMERS<br>

<span class="staging">(obtuze, apogas sin al la tablo)</span> La venĝo.</p>

<p>RITA<br>

<span class="staging">(minacante)</span> Jes, la venĝo!</p>

<p class="staging">(<b>Asta</b> kaj <b>Borghejm</b> revenas ĉe la boatejo. Ŝi portas kelkajn
nimfeojn en la mano.)</p>

<p>RITA<br>

<span class="staging">(sinrege)</span> Nu, Asta, — jen, ĉu vi kaj sinjoro Borgstrøm ekhavis okazon
funde kunparoli?</p>

<p>ASTA<br>

Nu jes, — certagrade.</p>

<p class="staging">(Ŝi formetas la pluvŝirmilon kaj metas la florojn sur seĝon.)</p>

<p>BORGHEJM<br>

Fraŭlino Allmers estis tre parol-avara dum la promenado.</p>

<p>RITA<br>

Vere tia? Jen do, Alfred kaj mi kunparolis tiom profunde ke sufiĉas —</p>

<p>ASTA<br>

<span class="staging">(rigardas ambaŭ streĉite)</span> Kio estas —?</p>

<p>RITA<br>

— ke sufiĉas por la tuta vivo, mi diras. <span class="staging">(interrompante)</span>
Sed jen venu, kaj ni iru supren, ĉiuj kvar. De nun ni devas havi
homojn ĉirkaŭ ni. Alfred kaj mi ne eltenas solaj.</p>

<p>ALLMERS<br>

Jes, nur iru antaŭe vi aliaj. <span class="staging">(turnas sin)</span> Sed kun vi mi devas unue
interŝanĝi kelkajn vortojn, Asta.</p>

<p>RITA<br>

<span class="staging">(rigardas lin)</span> Nu? — Jen jes, venu do vi kun mi, sinjoro Borghejm.</p>

<p class="staging">(<b>Rita</b> kaj <b>Borghejm</b> iras supren laŭ
la arbara vojeto.)</p>

<p>ASTA<br>

<span class="staging">(timeme)</span> Alfred, kio okazis!</p>

<p>ALLMERS<br>

<span class="staging">(sombre)</span> Estas tio, ke mi ne plu eltenas ĉi tie.</p>

<p>ASTA<br>

Ĉi tie! Kune kun Rita, vi sugestas?</p>

<p>ALLMERS<br>

Jes. Rita kaj mi ne povas daŭrigi la kunan vivon.</p>

<p>ASTA<br>

<span class="staging">(agitas lian brakon)</span> Sed, Alfred, — ne diru do ion tiel teruran!</p>

<p>ALLMERS<br>

Estas vero, kion mi diras. Ni iradas ĉi tie kaj igas unu la alian
malicaj kaj fiaj.</p>

<p>ASTA<br>

<span class="staging">(vunde tuŝita)</span> Ho, neniam, — neniam mi suspektus ion tian!</p>

<p>ALLMERS<br>

Eĉ mi ne tion vidis antaŭ hodiaŭ.</p>

<p>ASTA<br>

Kaj nun vi volas —! Jen, kion vi vere volas, Alfred?</p>

<p>ALLMERS<br>

Mi volas forvojaĝi de ĉio jena. Forege de ĉio.</p>

<p>ASTA<br>

Kaj jen stari tute sola en la mondo?</p>

<p>ALLMERS<br>

<span class="staging">(kapsignas)</span> Kiel iam antaŭe, jes.</p>

<p>ASTA<br>

Sed vi ne taŭgas por stari sola!</p>

<p>ALLMERS<br>

Ho jes. Antaŭe mi almenaŭ taŭgis.</p>

<p>ASTA<br>

Jes, antaŭe, jes. Tiam vi ja havis min ĉe vi.</p>

<p>ALLMERS<br>

<span class="staging">(volas preni ŝian manon)</span> Jes. Kaj estas hejmen al vi, Asta, ke mi
nun rifuĝas.</p>

<p>ASTA<br>

<span class="staging">(evitas lin)</span> Al mi! Ne, ne, Alfred! Tute neeblas.</p>

<p>ALLMERS<br>

<span class="staging">(rigardas ŝin peze)</span> Borghejm do tamen staras en la vojo?</p>

<p>ASTA<br>

<span class="staging">(fervore)</span> Ne, ne; li ne faras! En tio vi mispensas.</p>

<p>ALLMERS<br>

Bone. Do mi venos al vi, — vi kara, kara fratino. Mi <em>devas</em> reveni
al vi. Hejmen al vi por puriĝi kaj nobliĝi de la kunvivo kun —</p>

<p>ASTA<br>

<span class="staging">(ekscitita)</span> Alfred, — vi pekas kontraŭ Rita!</p>

<p>ALLMERS<br>

Mi <em>estas</em> pekinta kontraŭ ŝi. Sed ne en tio ĉi. Ho, pripensu do,
Asta! Kia do estis la kuna vivo inter vi kaj mi? Ĉu ne estis kiel
nura alta, sankta tago de komenco ĝis fino?</p>

<p>ASTA<br>

Jes, estis, Alfred. Sed ne estas revivebla.</p>

<p>ALLMERS<br>

<span class="staging">(amare)</span> Ĉu vi opinias, ke la geedzeco tiom neripareble degenerigis min?</p>

<p>ASTA<br>

<span class="staging">(trankvile)</span> Ne, tion mi ne opinias.</p>

<p>ALLMERS<br>

Jen do, ni du volas revivi nian iaman vivon.</p>

<p>ASTA<br>

<span class="staging">(decide)</span> Ni ne <em>povas</em>, Alfred.</p>

<p>ALLMERS<br>

Jes, ni povas. Ĉar amo de frato kaj fratino —</p>

<p>ASTA<br>

<span class="staging">(streĉita)</span> Kio pri <em>ĝi</em>?</p>

<p>ALLMERS<br>

Tiu rilato estas la sola, kiu ne estas sub la leĝo de transformo.</p>

<p>ASTA<br>

<span class="staging">(malrapide; tremetanta)</span> Tamen, se tiu rilato ne —</p>

<p>ALLMERS<br>

Ne —?</p>

<p>ASTA<br>

— ne estas <em>nia</em> rilato?</p>

<p>ALLMERS<br>

<span class="staging">(rigardas ŝin fikse kaj surprizita)</span> Ne <em>nia</em>? Kara, kion vi per tio
sugestas?</p>

<p>ASTA<br>

Plej bone ke mi tuj al vi diras, Alfred.</p>

<p>ALLMERS<br>

Jes, jes, jen diru!</p>

<p>ASTA<br>

La leteroj de patrino —. Tiuj kiuj kuŝas en la teko —.</p>

<p>ALLMERS<br>

Nu jes?</p>

<p>ASTA<br>

Tiujn vi legu — kiam mi estos forvojaĝinta.</p>

<p>ALLMERS<br>

Kial mi faru?</p>

<p>ASTA<br>

<span class="staging">(batalante kun si mem)</span> Jes, kaj jen vi vidos, ke —</p>

<p>ALLMERS<br>

Nu!</p>

<p>ASTA<br>

— ke mi ne rajtas porti — la nomon de via patro.</p>

<p>ALLMERS<br>

<span class="staging">(ŝanceliĝante malantaŭen)</span> Asta! Kion vi diras!</p>

<p>ASTA<br>

Legu la leterojn. Jen vi vidos. Kaj komprenu. — Kaj eble havu
pardonon — por patrino, ankaŭ.</p>

<p>ALLMERS<br>

<span class="staging">(manpremas sian kapon)</span> Mi ne povas kapti jenon. Ne fikse teni la
penson. Vi, Asta, — ne estus —</p>

<p>ASTA<br>

Vi ne estas mia frato, Alfred.</p>

<p>ALLMERS<br>

<span class="staging">(rapide, duone obstine, rigardas ŝin)</span> Nu, sed kion do vere tio
ŝanĝas en la rilato inter ni du? Funde nenion.</p>

<p>ASTA<br>

<span class="staging">(agitas la kapon)</span> <em>Ĉion</em> ĝi ŝanĝas, Alfred. Nia rilato ne estas
tia de frato kaj fratino.</p>

<p>ALLMERS<br>

Ne-ne. Sed <em>tamen</em> same sankta. Restos ĉiam same sankta.</p>

<p>ASTA<br>

Ne forgesu, — ke ĝi estas sub la leĝo de transformo, — kiel vi
ĵus diris.</p>

<p>ALLMERS<br>

<span class="staging">(rigardas ŝin esplore)</span> Ĉu per tio vi sugestas, ke —?</p>

<p>ASTA<br>

<span class="staging">(kviete, varme emociigita)</span> Ne pliajn vortojn, — vi kara, kara
Alfred. — <span class="staging">(prenas la florojn de la seĝo)</span> Jen vidu tiujn nimfeojn!</p>

<p>ALLMERS<br>

<span class="staging">(kapsignas malrapide)</span> Estas el tiuj, kiuj supren streĉas sin, — de
la profundo.</p>

<p>ASTA<br>

Mi plukis ilin en la lago. Tie kie ĝi fluas en la fjordon.
<span class="staging">(streĉigas ilin antaŭen)</span> Ĉu vi ilin volas, Alfred?</p>

<p>ALLMERS<br>

<span class="staging">(prenas ilin)</span> Dankon.</p>

<p>ALLMERS<br>

<span class="staging">(rigardas ŝin)</span> De Eyolf tie fore? Aŭ de vi?</p>

<p>ASTA<br>

<span class="staging">(kviete)</span> De ambaŭ. <span class="staging">(prenas la pluvombrelon)</span> Jen do venu supren al Rita.
<span class="staging">(Ŝi iras supren laŭ la arbara vojeto.)</span></p>

<p>ALLMERS<br>

<span class="staging">(prenas sian ĉapelon de la tablo kaj flustras peze)</span> Asta. Eyolf.
Eta Eyolf —! <span class="staging">(Li sekvas supren laŭ la vojeto.)</span></p>

</div>

<div class="acte">

<h3 class="actehead">TRIA AKTO</h3>


<p class="staging">(Arbetaĵaro sur altaĵeto en la ĝardeno de Allmers. Kruta
deklivo kun baraĵo kontraŭ la fono; ŝtuparo suben maldekstre.
Vasta elvidaĵo super la fjordo, kiu kuŝas profunde sube. Flagstango
kun ŝnuroj, sed sen flago staras ĉe la baraĵo. Antaŭe dekstre
estas pavilono, kovrata de grimpantaj plantoj kaj ampelopsoj. Benko
ekstere. Estas malfrua somervespero kun klara ĉielo. Kreskanta
krepusko.)</p>

<p class="staging">(<b>Asta</b> sidas sur benko kun la manoj sur la genuoj. Ŝi portas
supervestojn kaj ĉapelon, havas sian sunŝirmilon apud si kaj
malgrandan vojaĝsakon pendanta per rimeno de la ŝultro.)</p>

<p class="staging">(<b>Borghejm</b> suprenvenas de la fono maldekstre. Ankaŭ li havas
vojaĝsakon pendanta de la ŝultro. Sur la brako li portas
kunruligitan flagon.)</p>



<p>BORGHEJM<br>

<span class="staging">(ekvidas <b>Asta</b>)</span> Ho, ĉi supre vi do sidadas.</p>

<p>ASTA<br>

Mi sidas rigardante fjorden la lastan fojon.</p>

<p>BORGHEJM<br>

Do estas bone, ke mi vizitetis ankaŭ <em>ĉi tie</em>.</p>

<p>ASTA<br>

Ĉu vi min serĉadis?</p>

<p>BORGHEJM<br>

Jes, mi faris. Mi volis adiaŭi vin — ĉi tiun fojon. Ne la lastan,
mi esperas.</p>

<p>ASTA<br>

<span class="staging">(ridetas preskaŭ nevideble)</span> Vi estas fervora, vi.</p>

<p>BORGHEJM<br>

Vojkonstruisto tia devas esti.</p>

<p>ASTA<br>

Ĉu vi vidis Alfred? Aŭ Rita?</p>

<p>BORGHEJM<br>

Jes, ambaŭ mi vidis.</p>

<p>ASTA<br>

Kune?</p>

<p>BORGHEJM<br>

Ne. Ili ambaŭ iris sian apartan flankon.</p>

<p>ASTA<br>

Kion vi faros pri tiu flago?</p>

<p>BORGHEJM<br>

Sinjorino Rita petis min suprenlevi ĝin.</p>

<p>ASTA<br>

Suprenlevi flagon nun?</p>

<p>BORGHEJM<br>

Duonstange. Ĝi flirtu noktojn kaj tagojn, ŝi diris.</p>

<p>ASTA<br>

<span class="staging">(ekĝemas)</span> Kompatinda Rita. Kaj kompatinda Alfred.</p>

<p>BORGHEJM<br>

<span class="staging">(okupata pri la flago)</span> Ĉu via koro permesas al vi forvojaĝi de
ili? Jes, mi demandas. Ĉar mi vidas, ke vi estas vojaĝvestita.</p>

<p>ASTA<br>

<span class="staging">(kun malforta voĉo)</span> Mi devas forvojaĝi.</p>

<p>BORGHEJM<br>

Nu ja, ĉar vi devas, do —</p>

<p>ASTA<br>

Kaj ankaŭ vi ja forvojaĝos ĉi-nokte.</p>

<p>BORGHEJM<br>

Ankaŭ mi devas? Mi iros per la trajno. Ĉu ankaŭ vi?</p>

<p>ASTA<br>

Ne, mi iros per la vaporŝipo.</p>

<p>BORGHEJM<br>

<span class="staging">(ekrigardas al ŝi)</span> Ĉiu sian apartan vojon do.</p>

<p>ASTA<br>

Jes.</p>

<p class="staging">(Ŝi sidas rigardante, dum li suprenlevas la flagon duone sur la
stangon. Fininte li iras al ŝi.)</p>

<p>BORGHEJM<br>

Fraŭlino Asta, — Vi ne povas imagi kiom mi funebras pro eta Eyolf.</p>

<p>ASTA<br>

<span class="staging">(suprenrigardas al li)</span> Jes, mi certiĝas, ke vi faras.</p>

<p>BORGHEJM<br>

Sentiĝas dolorige. Ĉar funde ne konvenas por mi funebri.</p>

<p>ASTA<br>

<span class="staging">(rigardas al la flago)</span> Kun la tempo ĉio fordrivas, — ĉio. Ĉiuj
sentoj de funebro.</p>

<p>BORGHEJM<br>

Ĉiuj? Jenon vi opinias?</p>

<p>ASTA<br>

Kiel pluvondo. Kiam vi nur estas sufiĉe foren veninta, tiam —</p>

<p>BORGHEJM<br>

Devus esti ege fora, jeno.</p>

<p>ASTA<br>

Kaj vi ja ankaŭ ja havas la grandan, novan vojkonstruadon.</p>

<p>BORGHEJM<br>

Sed neniun por helpi min en ĝi.</p>

<p>ASTA<br>

Nu jes, certe vi havas.</p>

<p>BORGHEJM<br>

<span class="staging">(agitas la kapon)</span> Neniun. Neniun kun kiu dividi la ĝojon. Ĉar plej
ofte temas pri ĝojo.</p>

<p>ASTA<br>

Kaj ne la peno kaj embarasoj?</p>

<p>BORGHEJM<br>

Pa, — el tiaĵoj oni verdire eltiras sin sola.</p>

<p>ASTA<br>

Sed la ĝojo, — tiun oni devas dividi kun iu, vi opinias?</p>

<p>BORGHEJM<br>

Jes, kia feliĉo alie estus en tio esti ĝoja?</p>

<p>ASTA<br>

Nu ja, povas esti iu senco en tio.</p>

<p>BORGHEJM<br>

Kompreneble oni povas iradi dum tempo kaj esti ĝoja interne en si
mem. Sed ne taŭgas longtempe. Ne, la ĝojo, ĝi estas por du kune.</p>

<p>ASTA<br>

Ĉiam nur du? Neniam pluraj? Neniam multaj?</p>

<p>BORGHEJM<br>

Nu, vidu, — jen kio estas alia afero. — Fraŭlino Asta, — ĉu vi
do vere ne povas decidigi vin dividi feliĉon kaj ĝojon kaj — kaj
penon kaj embarasojn kun unu, — sole unu sola?</p>

<p>ASTA<br>

Mi provis — fojon.</p>

<p>BORGHEJM<br>

Ĉu provis <em>vi</em>?</p>

<p>ASTA<br>

Jes, dum tiu tempo, kiam mia frato, — kiam Alfred kaj mi loĝis
kune.</p>

<p>BORGHEJM<br>

Nu, kun via frato, jes. Tio estas ja io tute alia. Aspektas al mi pli
kiel paco ol kiel feliĉo.</p>

<p>ASTA<br>

Ĝuinda tio tamen do estis.</p>

<p>BORGHEJM<br>

Jen vidu, — eĉ tio aspektis por vi ĝuinda. Sed jen imagu, — se li
nun ne estus via frato!</p>

<p>ASTA<br>

<span class="staging">(volas ekstari, sed restas sidanta)</span> En tiu kazo ni neniam vivus
kune. Ĉar tiam mi estis nur infano. Kaj ankaŭ li, preskaŭ.</p>

<p>BORGHEJM<br>

<span class="staging">(iom poste)</span> Ĉu ĝi vere estis tiom ĝuinda, tiu tempo?</p>

<p>ASTA<br>

Jes, kredu, ĝi estis.</p>

<p>BORGHEJM<br>

Ĉu vi do tiam travivis ion vere serenan kaj feliĉan?</p>

<p>ASTA<br>

Ho jes, multege. Nekredeble multege.</p>

<p>BORGHEJM<br>

Rakontu al mi iom pri tio, fraŭlino Asta.</p>

<p>ASTA<br>

Vere nur etaj okazaĵoj.</p>

<p>BORGHEJM<br>

Kiaj —? Nu?</p>

<p>ASTA<br>

Kiel tiam kiam Alfred plenumis sian ekzamenon. Kaj bone sukcesis. Kaj
kiam li iom poste ricevis postenon en iu lernejo. Aŭ kiam li sidis
skribante artikolon. Kaj laŭtlegis ĝin por mi. Kaj poste sukcesis
presigi ĝin en periodaĵo.</p>

<p>BORGHEJM<br>

Jes, mi bone komprenas, ke estis bonega, paca vivo. Du gefratoj, kiuj
dividas la ĝojon, <span class="staging">(agitas la kapon)</span> Kompreni mi ne kapablas, ke via
frato rezignis pri vi, Asta!</p>

<p>ASTA<br>

<span class="staging">(en subpremita emocio)</span> Alfred ja edzigis sin.</p>

<p>BORGHEJM<br>

Ĉu ne estis dolorige por vi?</p>

<p>ASTA<br>

Jes; en la komenco. Ŝajnis al mi, ke mi tute perdis lin samtempe.</p>

<p>BORGHEJM<br>

Nu, feliĉe, tiel ja ne okazis.</p>

<p>ASTA<br>

Ne.</p>

<p>BORGHEJM<br>

Sed tamen. Sed ke li <em>povis</em>. Edzigi sin, mi sugestas. Ĉar li ja
povus havi vin sola ĉe si!</p>

<p>ASTA<br>

<span class="staging">(rigardas antaŭen)</span> Li eble estis sub la leĝo de transformo, mi
pensas.</p>

<p>BORGHEJM<br>

La leĝo de transformo?</p>

<p>ASTA<br>

Alfred nomas ĝin tiel.</p>

<p>BORGHEJM<br>

Pa, — kia stulta leĝo tiu estus! Tiun leĝon mi neniel fidas.</p>

<p>ASTA<br>

<span class="staging">(ekstaras)</span> Post tempo povos okazi ke vi fidos ĝin.</p>

<p>BORGHEJM<br>

Neniam en la mondo! <span class="staging">(insiste)</span> Sed jen aŭskultu, fraŭlino Asta!
Estu saĝa — almenaŭ unu fojon. En tiu rilato, mi celas —</p>

<p>ASTA<br>

<span class="staging">(interrompante)</span> Ho ne, ne — ni ne rekomencu <em>jenon</em>!</p>

<p>BORGHEJM<br>

<span class="staging">(daŭrigas kiel antaŭe)</span> Ja, Asta, — mi nepre ne lasas vin tiel
facile. Nun via frato ja havas por si ĉion kiel li pleje ŝatas.
Vivas sian vivon sufiĉe kontenta sen vi. Tute ne bezonas vin. — Kaj
krome <em>tio</em> — <em>tio</em>, kio ekŝanĝas vian tutan situacion ĉi tie
fore —</p>

<p>ASTA<br>

<span class="staging">(skuiĝas)</span> Kion vi sugestas pri tio?</p>

<p>BORGHEJM<br>

La infano, kiu fortiriĝis. Kio alie?</p>

<p>ASTA<br>

<span class="staging">(sinregas)</span> Eta Eyolf estas for, jes.</p>

<p>BORGHEJM<br>

Kaj kio pli estas por vi ĉi tie farenda? Vi ne plu povas zorgi pri
la kompatinda knabeto. Neniujn devojn, — neniujn taskojn ĉi tie en
iu rilato —</p>

<p>ASTA<br>

Ho, mi petas vin, kara Borghejm, — ne insistu al mi tiom impete!</p>

<p>BORGHEJM<br>

Ja; mi estus freneza, se mi ne provis ĝis la ekstremo. Unu tagon mi
forvojaĝos de la urbo. Eble ne renkontos vin tie. Eble ne revidos
vin dum longa, longa tempo. Kaj kiu scias, kio povos okazi
intertempe?</p>

<p>ASTA<br>

<span class="staging">(ridetas serioze)</span> Ĉu eble vi tamen timas la leĝon de transformo?</p>

<p>BORGHEJM<br>

Ne, certe ne. <span class="staging">(ridas amare)</span> Kaj estas ja ankaŭ nenio ŝanĝinda. Ne
en vi, mi pensas. Ĉar vi ja ne sufiĉe ŝatas min, mi komprenas.</p>

<p>ASTA<br>

Vi bone scias, ke mi faras.</p>

<p>BORGHEJM<br>

Jes, sed mankas multe por esti <em>sufiĉe</em>. Ne tiel, kiel mi jenon
deziras. <span class="staging">(pli impete)</span> Pro Dio, Asta, — fraŭlino Asta, — estas ja
tiom malprudente de vi, ke ne eblas kompreni! Trans hodiaŭ kaj
morgaŭ eble kuŝas la plena vivfeliĉo atendanta. Kaj jen vi lasas
ĝin kuŝi! Ĉu ni ne <em>tion</em> pentos, Asta?</p>

<p>ASTA<br>

<span class="staging">(silente)</span> Ne scias. Sed ni tamen devas lasi kuŝantaj ĉiujn helajn
eblecojn.</p>

<p>BORGHEJM<br>

<span class="staging">(rigardas ŝin sinrege)</span> Mi do konstruu miajn vojojn sola?</p>

<p>ASTA<br>

<span class="staging">(varme)</span> Ho, se mi vere povus sekvi vin en tio! Helpi vin en la peno.
Dividi la plezuron kun vi —</p>

<p>BORGHEJM<br>

Ĉu vi volus, — se vi povus?</p>

<p>ASTA<br>

Jes. Tiam mi volus.</p>

<p>BORGHEJM<br>

Sed vi ne povas?</p>

<p>ASTA<br>

<span class="staging">(rigardas malsupren antaŭ si)</span> Ĉu vi kontentiĝus havi min duone?</p>

<p>BORGHEJM<br>

Ne. Tute kaj komplete mi volas vin.</p>

<p>ASTA<br>

<span class="staging">(rigardas lin kaj diras kviete)</span> Do mi ne povas.</p>

<p>BORGHEJM<br>

Adiaŭ do, fraŭlino Asta.</p>

<p class="staging">(Li volas foriri. <b>Allmers</b> supren venas al la altaĵeto de
maldekstre el la fono. <b>Borghejm</b> haltas.)</p>

<p>ALLMERS<br>

<span class="staging">(ankoraŭ ĉe la suprenirejo; mallaŭte; montras)</span> Rita, ĉu ŝi sidas
tie en la pavilono?</p>

<p>BORGHEJM<br>

Ne; neniu alia ol fraŭlino Asta ĉeestas.</p>

<p class="staging">(<b>Allmers</b> proksimiĝas.)</p>

<p>ASTA<br>

<span class="staging">(al li renkonte)</span> Mi malsupreniru por serĉi ŝin, ĉu? Eble kunpreni
ŝin ĉi tien?</p>

<p>ALLMERS<br>

<span class="staging">(deturnante)</span> Ne, ne, ne, — ne faru. <span class="staging">(al <b>Borghejm</b>)</span> Ĉu estas vi,
kiu suprenlevis tiun flagon?</p>

<p>BORGHEJM<br>

Jes. Sinjorino Rita petis min fari. Tial mi ĉi tien supreniris.</p>

<p>ALLMERS<br>

Kaj ĉi-nokte vi ja forvojaĝos?</p>

<p>BORGHEJM<br>

Jes. Ĉi-nokte mi definitive forvojaĝos.</p>

<p>ALLMERS<br>

<span class="staging">(kun ekrigardo al <b>Asta</b>)</span> Kaj akiris al vi bonan kunvojaĝanton, mi
komprenas.</p>

<p>BORGHEJM<br>

<span class="staging">(agitas la kapon)</span> Mi vojaĝos sola.</p>

<p>ALLMERS<br>

<span class="staging">(ekmire)</span> Sola!</p>

<p>BORGHEJM<br>

Tiom komplete sola.</p>

<p>ALLMERS<br>

<span class="staging">(distrite)</span> Jen tiel?</p>

<p>BORGHEJM<br>

Kaj ankaŭ <em>restos</em> sola.</p>

<p>ALLMERS<br>

Estas io terura en tio, resti sola. Kvazaŭ frostas tra mi —</p>

<p>ASTA<br>

Ho sed, Alfred, vi ja ne estas sola, vi!</p>

<p>ALLMERS<br>

Povas esti io terura ankaŭ en <em>tio</em>, Asta.</p>

<p>ASTA<br>

<span class="staging">(timeteme)</span> Ho, ne parolu tiel! Ne pensu tiel!</p>

<p>ALLMERS<br>

<span class="staging">(sen ŝin aŭskulti)</span> Sed ĉar vi ja ne vojaĝos kun —? Ĉar estas
nenio, kio ligas vin, kial vi do ne restos ĉi tie ĉe mi — kaj ĉe
Rita?</p>

<p>ASTA<br>

<span class="staging">(maltrankvila)</span> Ne, ĉar tion mi ne povas. Mi nepre devas al la urbo
nun.</p>

<p>ALLMERS<br>

Sed nur al la urbo, Asta. ĉu?</p>

<p>ASTA<br>

Jes.</p>

<p>ALLMERS<br>

Kaj vi promesas al mi baldaŭ reveni.</p>

<p>ASTA<br>

<span class="staging">(rapide)</span> Ne, ne, tion mi ne kuraĝas promesi nun.</p>

<p>ALLMERS<br>

Bone. Kiel vi volas. Do ni renkontiĝos en la urbo.</p>

<p>ASTA<br>

<span class="staging">(petante)</span> Tamen, Alfred, vi ja devas resti hejme ĉe Rita nun!</p>

<p>ALLMERS<br>

<span class="staging">(sen respondi, turnas sin al <b>Borghejm</b>)</span> Estus eble pli bone por
vi, ke vi ankoraŭ ne havas kunvojaĝanton.</p>

<p>BORGHEJM<br>

<span class="staging">(malema)</span> Ho, kial vi povas diri tiaĵon!</p>

<p>ALLMERS<br>

Ja, ĉar vi neniam scias, kiun vi eble renkontos poste. Survoje.</p>

<p>ASTA<br>

<span class="staging">(senpere)</span> Alfred!</p>

<p>ALLMERS<br>

La ĝusta vojaĝkamarado. Kiam estos tro malfrue. Tro malfrue.</p>

<p>ASTA<br>

<span class="staging">(silente, tremante)</span> Alfred! Alfred!</p>

<p>BORGHEJM<br>

<span class="staging">(rigardas ilin laŭvice)</span> Kion tio signifas? Mi ne komprenas —</p>

<p class="staging">(<b>Rita</b> suprenvenas de maldekstre de la fono.)</p>

<p>RITA<br>

<span class="staging">(plende)</span> Ho, ne foriru de mi, ĉiuj!</p>

<p>ASTA<br>

<span class="staging">(al ŝi renkonte)</span> Vi ja preferis esti sola, vi diris —</p>

<p>RITA<br>

Jes, tamen mi ne kuraĝas. Komencas tiom malbele malheliĝi. Ŝajnas
al mi, ke estas grandaj, malfermitaj okuloj, kiuj rigardas min!</p>

<p>ASTA<br>

<span class="staging">(mole, kunsentanta)</span> Se tiel do estus, Rita? Tiujn okulojn vi ne
timu.</p>

<p>RITA<br>

Ke vi tion povas diri! Ne timu!</p>

<p>ALLMERS<br>

<span class="staging">(petege)</span> Asta, mi petas vin, — por ĉio en la mondo, — restu —
ĉe Rita!</p>

<p>RITA<br>

Jes! Kaj ankaŭ ĉe Alfred! Restu! Restu, Asta!</p>

<p>ASTA<br>

<span class="staging">(batalante)</span> Ho, mi dezirus ege volonte —</p>

<p>RITA<br>

Nu, do jen tion faru! Ĉar Alfred kaj mi <em>ne povas</em> solaj travivi la
funebron kaj aflikton.</p>

<p>ALLMERS<br>

<span class="staging">(sombre)</span> Prefere diru — tra la riproĉo kaj turmento.</p>

<p>RITA<br>

Jes, kion ajn vi preferas nomi jenon, — ni ne portas ĝin solaj, ni
du. Ho, Asta, mi petas vin elkore! Restu, kaj helpu nin! Estu por ni
en la loko de Eyolf —</p>

<p>ASTA<br>

<span class="staging">(retiras sin)</span> De Eyolf —!</p>

<p>RITA<br>

Jes, ĉu ne, ŝi povas, Alfred?</p>

<p>ALLMERS<br>

Se ŝi volas kaj povas.</p>

<p>RITA<br>

Antaŭe vi ja nomis ŝin via eta Eyolf. <span class="staging">(prenas ŝian manon)</span> De nun
vi estu <em>nia</em> Eyolf, Asta! Eyolf kiel vi antaŭe estis.</p>

<p>ALLMERS<br>

<span class="staging">(en kaŝata emocio)</span> Restu — kaj dividu la vivon kun ni, Asta. Kun
Rita. Kun mi. Kun mi, via frato!</p>

<p>ASTA<br>

<span class="staging">(decide, retiras sian manon)</span> Ne. Mi ne povas. <span class="staging">(turnas sin)</span>
Borghejm, — kiam ekveturos la vaporŝipo?</p>

<p>BORGHEJM<br>

Nun baldaŭ.</p>

<p>ASTA<br>

Jen mi devas preni la ŝipon. Vi volas kuniri, ĉu?</p>

<p>BORGHEJM<br>

<span class="staging">(mallaŭta ĝojkrio)</span> Se mi volas! Jes, jes, jes!</p>

<p>ASTA<br>

Jen do venu.</p>

<p>RITA<br>

<span class="staging">(malrapide)</span> Ha, tiel. Jes, <em>do</em> vi ja ne povas resti ĉe ni.</p>

<p>ASTA<br>

<span class="staging">(ĵetas sin ĉirkaŭ ŝian kolon)</span> Dankon pro ĉio, Rita! <span class="staging">(aliras
kaptante la manon de Allmers)</span> Alfred, adiaŭ! Mil, mil fojojn adiaŭ!</p>

<p>ALLMERS<br>

<span class="staging">(Mallaŭte, streĉite)</span> Kio estas tio ĉi, Asta? Aspektas ja kiel
forkuro.</p>

<p>ASTA<br>

<span class="staging">(en silenta timo)</span> Jes, Alfred, — ja estas ankaŭ forkuro.</p>

<p>ALLMERS<br>

Forkuro de — <em>mi</em>!</p>

<p>ASTA<br>

<span class="staging">(flustre)</span> Forkuro de vi — kaj de mi mem.</p>

<p>ALLMERS<br>

<span class="staging">(sin retirante)</span> Ha —!</p>

<p class="staging">(<b>Asta</b> rapidas malsupren en la fono. <b>Borghejm</b> svingas la ĉapelon
kaj sekvas ŝin.)</p>

<p class="staging">(<b>Rita</b> apogas sin al la enirejo de la pavilono. <b>Allmers</b> iras en
forta ekscito al la baraĵo kaj staras tie rigardante malsupren. Paŭzo.)</p>

<p>ALLMERS<br>

<span class="staging">(turnas sin kaj diras kun sinrego, batale akirita)</span> Jen la vaporŝipo.
<em>Jen</em> rigardu, Rita.</p>

<p>RITA<br>

Mi ne kuraĝas rigardi ĝin.</p>

<p>ALLMERS<br>

Vi ne kuraĝas?</p>

<p>RITA<br>

Ne. Ĉar ĝi havas unu ruĝan okulon. Kaj ankaŭ unu verdan. Grandajn
ardantajn okulojn.</p>

<p>ALLMERS<br>

Ho, estas ja nur la lanternoj, vi scias.</p>

<p>RITA<br>

De nun ili estas okuloj. Por mi. Ili fikse rigardadas el la mallumo.
— Kaj ankaŭ enen en la mallumon.</p>

<p>ALLMERS<br>

Nun ĝi albordiĝas.</p>

<p>RITA<br>

Kie ĝi albordiĝas ĉi-vespere?</p>

<p>ALLMERS<br>

<span class="staging">(pli proksime)</span> Ĉe la kajo, kiel kutime, kara —</p>

<p>RITA<br>

<span class="staging">(rektigas sin)</span> Ho, kiel ĝi do <em>povas</em> albordiĝi <em>tie</em>!</p>

<p>ALLMERS<br>

Ĝi ja devas.</p>

<p>RITA<br>

Sed estas ja <em>tie</em>, ke Eyolf —! Kiel do <em>povas</em> tiuj homoj
albordiĝi tie?</p>

<p>ALLMERS<br>

Jes, la vivo estas senkora, Rita.</p>

<p>RITA<br>

La homoj estas senkoraj. Senkonsideraj. Al vivantaj kaj mortintaj.</p>

<p>ALLMERS<br>

Jen vi pravas. La vivo, ĝi antaŭen marŝadas, ĝuste kvazaŭ nenio
okazis.</p>

<p>RITA<br>

<span class="staging">(rigardas antaŭen)</span> Okazis ja vere nenio. Ne por la aliuloj. Nur por
ni du.</p>

<p>ALLMERS<br>

<span class="staging">(en vekiĝanta doloro)</span> Jes, Rita, — tiel senutile estis, ke vi
naskis lin en doloro kaj plendo. Ĉar nun li ree estas for — sen
postsigno.</p>

<p>RITA<br>

Nur la lambastono saviĝis.</p>

<p>ALLMERS<br>

<span class="staging">(impete)</span> Silentu do! Ne aŭdigu al mi tiun vorton?</p>

<p>RITA<br>

<span class="staging">(Plendante)</span> Ho, mi ne eltenas la penson, ke ni lin ne plu havas.</p>

<p>ALLMERS<br>

<span class="staging">(malvarme kaj amare)</span> Vi kontente senestis de li dum vi lin havis.
Tutajn duontagojn vi ne vidis lin antaŭ viaj okuloj.</p>

<p>RITA<br>

Ne, ĉar tiam mi sciis, ke mi povis vidi lin, kiam ajn mi deziris.</p>

<p>ALLMERS<br>

Jes, tiel ni maluzis la mallongan kunvivon kun eta Eyolf.</p>

<p>RITA<br>

<span class="staging">(aŭskultas, timeme)</span> Ĉu vi aŭdas, Alfred! Denove sonoras!</p>

<p>ALLMERS<br>

<span class="staging">(rigardas foren)</span> Estas la vaporŝipo, kiu sonorigas. Ĝi
debordiĝos.</p>

<p>RITA<br>

Ho, ne estas pri <em>tiu</em> sonorilo ke mi pensas. La tutan tagon mi
aŭdis sonoradon ĉe la oreloj. — Nun denove sonoradas!</p>

<p>ALLMERS<br>

<span class="staging">(al ŝi)</span> Vi misaŭdas, Rita.</p>

<p>RITA<br>

Ne, mi aŭdas ĝin tiel klare. Sonas kiel funebraj sonoriloj.
Malrapide. Malrapide. Kaj ĉiam la samajn vortojn.</p>

<p>ALLMERS<br>

Vortojn? Kiujn vortojn?</p>

<p>RITA<br>

<span class="staging">(kapsignas la takton)</span> “Lam-bas-to-no flo-sas.” “Lam-bas-to-no flo-sas.”
Ho, ŝajnas al mi, ke ankaŭ vi povus tion aŭdi.</p>

<p>ALLMERS<br>

<span class="staging">(agitas la kapon)</span> Mi aŭdas nenion. Kaj eĉ nenio estas.</p>

<p>RITA<br>

Ja, ja, diru kion vi volas, vi. Mi tion aŭdas tre klare.</p>

<p>ALLMERS<br>

<span class="staging">(rigardas trans la baraĵon)</span> Nun ili estas surŝipe, Rita. Ĉar nun
la ŝipo veturas enen al la urbo.</p>

<p>RITA<br>

Ĉu vere, ke vi ne tion aŭdas! “Lam-bas-to-no flo-sas.”
“Lam-bas-ton— —”.</p>

<p>ALLMERS<br>

<span class="staging">(iras antaŭen)</span> Ne staru aŭskultante ion, kio ne ekzistas. Mi
diras, ke nun Asta kaj Borghejm estas surŝipe. Jam survoje. — Asta
estas for.</p>

<p>RITA<br>

<span class="staging">(rigardas lin eviteme)</span> Jen do ankaŭ vi baldaŭ estos for, Alfred?</p>

<p>ALLMERS<br>

<span class="staging">(rapide)</span> Al <em>kio</em> vi aludas?</p>

<p>RITA<br>

Ke vi sekvos vian fratinon.</p>

<p>ALLMERS<br>

Ĉu ŝi ion diris?</p>

<p>RITA<br>

Ne. Sed vi ja mem diris, ke estis pro Asta, ke — ke ni du trovis unu
la alian.</p>

<p>ALLMERS<br>

Jes, tamen vi mem ligis min. Per la kunvivado.</p>

<p>RITA<br>

Ho, por via animo mi ne plu estas — ne plu tia — rave delikata.</p>

<p>ALLMERS<br>

La leĝo de la transformo tamen povus eble kunteni nin.</p>

<p>RITA<br>

<span class="staging">(kapsignas malrapide)</span> <em>Okazas</em> transformo en mi nun. Tion mi
dolorige sentas.</p>

<p>ALLMERS<br>

Dolorige?</p>

<p>RITA<br>

Jes, ĉar estas kvazaŭ ia nasko ankaŭ en <em>tio</em>.</p>

<p>ALLMERS<br>

Jes estas. Aŭ releviĝo. Transiro al pli supera vivo.</p>

<p>RITA<br>

<span class="staging">(rigardas senkuraĝe antaŭ si)</span> Jes, — sed pereo de la tuta, tuta
feliĉo de la vivo.</p>

<p>ALLMERS<br>

Tiu pereo, ĝi estas ja vere la gajno.</p>

<p>RITA<br>

<span class="staging">(impete)</span> Ho, parolturnoj! Bona Dio, ni estas ja tamen teraj homoj.</p>

<p>ALLMERS<br>

Ni iom parencas ankaŭ al maro kaj ĉielo, Rita.</p>

<p>RITA<br>

Eble vi. Ne mi.</p>

<p>ALLMERS<br>

Ho jes. <em>Vi</em> pli ol vi mem scietas.</p>

<p>RITA<br>

<span class="staging">(paŝon pli proksimen)</span> Aŭskultu, Alfred, — ĉu vi ne volus pensi
rekomenci vian laboron?</p>

<p>ALLMERS<br>

Tiun laboron, kiun vi malamis?</p>

<p>RITA<br>

Mi fariĝis facile kontentigebla nun. Mi estas preta dividi vin kun
la libro.</p>

<p>ALLMERS<br>

Kial?</p>

<p>RITA<br>

Nur por reteni vin ĉi tie ĉe mi. Proksime.</p>

<p>ALLMERS<br>

Ho, mi vere ne povas helpi vin, Rita.</p>

<p>RITA<br>

Sed eble mi povus helpi vin.</p>

<p>ALLMERS<br>

Pri la laboro, vi celas?</p>

<p>RITA<br>

Ne. Pri la vivado.</p>

<p>ALLMERS<br>

<span class="staging">(agitas la kapon)</span> Ŝajnas al mi, ke mi ne havas vivon vivindan.</p>

<p>RITA<br>

Nu, do por subporti la vivon.</p>

<p>ALLMERS<br>

<span class="staging">(sombre, antaŭen)</span> Mi opinias, ke estus pli bone por ni ambaŭ, ke
ni rompus la geedzecon.</p>

<p>RITA<br>

<span class="staging">(rigardas lin esplore)</span> Kien vi rifuĝus? Eble tamen al Asta?</p>

<p>ALLMERS<br>

Ne. De nun neniam al Asta.</p>

<p>RITA<br>

Kien do?</p>

<p>ALLMERS<br>

Supren en la solecon.</p>

<p>RITA<br>

Supren inter la montojn? Ĉu <em>tion</em> vi sugestas?</p>

<p>ALLMERS<br>

Jes.</p>

<p>RITA<br>

Sed jeno estas ja nur fantaziaĵoj, Alfred! Tie supre vi ja ne povas
vivi.</p>

<p>ALLMERS<br>

Tamen tien mi nun tiriĝas.</p>

<p>RITA<br>

Kial? Diru al mi!</p>

<p>ALLMERS<br>

Eksidu. Jen mi rakontos ion al vi.</p>

<p>RITA<br>

Ion, kio okazis al vi tie supre?</p>

<p>ALLMERS<br>

Jes.</p>

<p>RITA<br>

Kaj pri kio vi silentis antaŭ Asta kaj mi?</p>

<p>ALLMERS<br>

Jes.</p>

<p>RITA<br>

Ho, vi silentas pri ĉio. Vi ne devus.</p>

<p>ALLMERS<br>

Eksidu tien. Kaj jen mi rakontos al vi.</p>

<p>RITA<br>

Jes, jes, — mi aŭskultos! <span class="staging">(Ŝi sidigas sin sur la benkon ĉe la
pavilono.)</span></p>

<p>ALLMERS<br>

Mi estis sola tie supre. Meze inter la montegoj. Jen mi venis al
vasta, dezerta montara lago. Kaj mi devis transiri tiun lagon. Sed mi
ne povis. Ĉar troviĝis nek boato nek homoj.</p>

<p>RITA<br>

Nu? Kaj sekve kio?</p>

<p>ALLMERS<br>

Jen mi iris sola en flankan valon. Ĉar tie, mi opiniis, ke mi venus
trans la montodorsojn kaj inter la pintojn. Kaj poste malsupren al la
alia bordo de la lago.</p>

<p>RITA<br>

Ho, kaj jen vi certe eraris pri la vojo, Alfred!</p>

<p>ALLMERS<br>

Jes; mi misprenis pri la direkto. Ĉar vojo aŭ vojeto tie ne
troviĝis. Kaj mi iris la tutan tagon. Kaj ankaŭ la tutan sekvantan
nokton. Kaj fine mi kredis, ke mi neniam plu trovus vojon al homoj.</p>

<p>RITA<br>

Ne hejmen al ni? Ho, jen mi scias, ke viaj pensoj iris al ni.</p>

<p>ALLMERS<br>

Ne, — ili tion ne faris.</p>

<p>RITA<br>

Ĉu ne?</p>

<p>ALLMERS<br>

Ne. Estis strange. Ŝajnis al mi, ke vi kaj Eyolf, vi ambaŭ fariĝis
tiom foraj, foraj de mi. Kaj ankaŭ Asta.</p>

<p>RITA<br>

Sed pri kio vi do pensis?</p>

<p>ALLMERS<br>

Mi ne pensis. Mi tiradis min laŭ la deklivoj, — kaj ĝuis la pacon
kaj plaĉan senton de la percepto de morto.</p>

<p>RITA<br>

<span class="staging">(eksaltas)</span> Ho, ne uzu tiajn vortojn pri tiu teruraĵo!</p>

<p>ALLMERS<br>

Tiel mi sentis. Tute ne timo. Ŝajnis al mi, ke mi kaj la morto
kuniris kvazaŭ du bonaj kamaradoj. Estis tiom nature, — tiom
simple, ĉio, ŝajnis al mi tiam. En mia parencaro la homoj ne
kutimas fariĝi maljunaj —</p>

<p>RITA<br>

Ho, silentu pri tiaĵoj, Alfred! Ĉar vi ja tamen sekure elvenis.</p>

<p>ALLMERS<br>

Jes; kaj jen subite mi atingis la celon. Sur la alia bordo de la
lago.</p>

<p>RITA<br>

Estus nokto en teruro por vi, Alfred. Sed nun poste vi ne volas
konfesi tion por vi mem.</p>

<p>ALLMERS<br>

Tiu nokto suprenlevis min al decido. Kaj jen okazis, ke mi turnis kaj
iris rekte hejmen. Al Eyolf.</p>

<p>RITA<br>

<span class="staging">(mallaŭte)</span> Tro malfrue.</p>

<p>ALLMERS<br>

Jes. Kaj kiam jen — la kamarado venis kaj prenis lin —. Jen
blovaĉis teruro de li. De la tuto. De <em>ĉio</em>, — kion ni tamen ne
kuraĝas forlasi. Tiom terligitaj ni ambaŭ estas, Rita.</p>

<p>RITA<br>

<span class="staging">(kun brileto de ĝojo)</span> Jes, ĉu ne vere! Ankaŭ vi! <span class="staging">(pli proksime)</span>
Ho, ni vivu do la vivon kune plej eble longe!</p>

<p>ALLMERS<br>

<span class="staging">(levas la ŝultron)</span> Vivi la vivon. Jes! Kaj eĉ nenion havi por ĝin
plenigi. Dezerto kaj malpleneco ĉio. Kien ajn mi rigardas.</p>

<p>RITA<br>

<span class="staging">(timigita)</span> Ho, frue aŭ malfrue vi foriros de mi, Alfred! Mi tion
sentas! Kaj mi ankaŭ vidas laŭ via aspekto! Vi foriros de mi!</p>

<p>ALLMERS<br>

Kun la vojkamarado, vi aludas?</p>

<p>RITA<br>

Ne, mi aludas tion, kio ankoraŭ pli aĉa estas. Libervole vi foriros
de mi. Ĉar estas nur ĉi tie, ĉe mi, ke vi ne trovas, ke vi havas
vivotaskon. Respondu al mi! Ĉu ne tiel vi pensas?</p>

<p>ALLMERS<br>

<span class="staging">(rigardas ŝin firme)</span> Kaj se nun mi pensis —?</p>

<p class="staging">(Bruo kaj kriado kvazaŭ de koleraj, ekscititaj voĉoj aŭdiĝas de
fore malsupre. <b>Allmers</b> iras al la baraĵo.)</p>

<p>RITA<br>

Kio estas? <span class="staging">(ekkriante)</span> Ho, vidu, ili lin trovis!</p>

<p>ALLMERS<br>

Li neniam estos trovata.</p>

<p>RITA<br>

Sed kio do estas?</p>

<p>ALLMERS<br>

<span class="staging">(antaŭeniras)</span> Nur interbatado, — kiel kutime.</p>

<p>RITA<br>

Malsupre sur la marbordo?</p>

<p>ALLMERS<br>

Jes. La tuta marborda vilaĝo devus esti forigata. Nun la edzoj venas
hejmen. Ebriaj kiel kutime. Draŝas la infanojn. Aŭdu kiel la knaboj
ululas! La virinoj kriaĉas pri helpo por ili —</p>

<p>RITA<br>

Jes, ĉu ni ne sendu iun malsupren por helpi ilin?</p>

<p>ALLMERS<br>

<span class="staging">(malmole kaj kolere)</span> Helpi ilin, kiuj ne helpis Eyolf! Ne, lasu ilin
perei, — kiel ili lasis Eyolf perei!</p>

<p>RITA<br>

Ho, ne parolu tiel, Alfred! Ne pensu tiel!</p>

<p>ALLMERS<br>

Mi ne povas alimaniere pensi. Ĉiuj tiuj domaĉoj devus esti
malkonstruataj.</p>

<p>RITA<br>

Kaj kio do fariĝus de tiuj multaj malriĉaj homoj?</p>

<p>ALLMERS<br>

Ili rifuĝu aliloken.</p>

<p>RITA<br>

Kaj la infanoj?</p>

<p>ALLMERS<br>

Ĉu gravas, kie ili pereas.</p>

<p>RITA<br>

<span class="staging">(silente, riproĉe)</span> Vi trudas vin mem al tia malmoleco, Alfred.</p>

<p>ALLMERS<br>

<span class="staging">(impete)</span> De nun mi <em>rajtas</em> esti malmola! Estas ankaŭ mia
<em>devo</em>!</p>

<p>RITA<br>

Via devo?</p>

<p>ALLMERS<br>

Mia devo al Eyolf. Li ne kuŝu senvenĝita. Jen, mallonge, Rita! Mi
al vi diras! Malkonstruu la tutan lokon kaj ebenigu la bordon, —
kiam mi estos for.</p>

<p>RITA<br>

<span class="staging">(rigardas lin profunde)</span> Kiam vi estos for?</p>

<p>ALLMERS<br>

Jes, ĉar jen vi almenaŭ per <em>io</em> plenigos vian vivon. Kaj taskon vi
havu.</p>

<p>RITA<br>

<span class="staging">(firme kaj decide)</span> Vi rajtas. Mi havu. Sed ĉu vi povas diveni, per
kio mi okupos min — kiam vi estos for?</p>

<p>ALLMERS<br>

Nu, kio tio do estos?</p>

<p>RITA<br>

<span class="staging">(malrapide, decide)</span> Tuj kiam vi estos for, mi iros malsupren al la
marbordo kaj kunprenas ĉiujn tiujn malriĉajn, malsatajn infanojn
supren al nia hejmo. Ĉiujn tiujn petolaĉajn knabojn —</p>

<p>ALLMERS<br>

Kion vi faros kun ili ĉi tie!</p>

<p>RITA<br>

Mi volas adopti ilin.</p>

<p>ALLMERS<br>

<em>Vi</em>, vi volas?</p>

<p>RITA<br>

Jes, tion mi volas. De la tago kiam vi estos forvojaĝinta, ili estu
ĉi tie, ĉiuj, — kvazaŭ ili estus miaj propraj.</p>

<p>ALLMERS<br>

<span class="staging">(ekscitita)</span> En la loko de nia eta Eyolf!</p>

<p>RITA<br>

Jes, en la loko de nia eta Eyolf. Ili loĝu en la ĉambroj de Eyolf.
Ili legu liajn librojn. Ludu per liaj etaj aĵoj. Ili laŭvice sidu
en lia seĝo ĉe la tablo.</p>

<p>ALLMERS<br>

Aŭdi tion estas ja kompleta frenezaĵo! Mi ne konas homon en la tuta
mondo, kiu estas malpli taŭga por tiaĵo ol vi.</p>

<p>RITA<br>

Mi do eduku min al tio. Lernigu min. Ekzercu min.</p>

<p>ALLMERS<br>

Se estas via sincera decido, — ĉion kion vi jen diras, okazigis
transformo en vi.</p>

<p>RITA<br>

Vere okazigis, Alfred. Pri tio <em>vi</em> zorgis. Vi kreis malplenan lokon
ene en mi. Kaj ĝin mi devas provi per io plenigi. Io kio similus al
ia amo.</p>

<p>ALLMERS<br>

<span class="staging">(staras momenton pensante; rigardas ŝin)</span> Funde ni ne faris multe
por la povruloj tie malsupre.</p>

<p>RITA<br>

Ni faris nenion por ili.</p>

<p>ALLMERS<br>

Apenaŭ pensis pri ili.</p>

<p>RITA<br>

Neniam pensis pri ili en kunsento.</p>

<p>ALLMERS<br>

Ni, kiuj havis “la oron kaj la verdajn arbarojn” —</p>

<p>RITA<br>

Ni havis por ili fermitajn manojn. Kaj ankaŭ fermitajn korojn.</p>

<p>ALLMERS<br>

<span class="staging">(kapsignas)</span> Do estas ja kompreneble, ke ili ne riskis la vivon por
savi etan Eyolf.</p>

<p>RITA<br>

<span class="staging">(silente)</span> Pripensu, Alfred. Ĉu vi estas certa, ke — ke ni mem tion
kuraĝus?</p>

<p>ALLMERS<br>

<span class="staging">(maltrankvile repuŝante)</span> Sed ne dubu pri <em>tio</em>, Rita!</p>

<p>RITA<br>

Ho, ni estas homoj el la mondo, ni du.</p>

<p>ALLMERS<br>

Kion vi vere intencas fari por tiuj kompatindaj infanoj?</p>

<p>RITA<br>

Mi eble devus provi, se mi povus mildigi — nobligi ilian vivosorton.</p>

<p>ALLMERS<br>

Se <em>tion</em> vi povos, Eyolf ne naskiĝis senutile.</p>

<p>RITA<br>

Kaj li ne estas senutile de ni forprenita.</p>

<p>ALLMERS<br>

<span class="staging">(rigardas ŝin firme)</span> Sed komprenu la kialon, Rita. Ne estas amo, kiu
igas vin tion fari.</p>

<p>RITA<br>

Ne, tute ne. Almenaŭ ne ankoraŭ.</p>

<p>ALLMERS<br>

Nu, kaj jen kio do estas?</p>

<p>RITA<br>

<span class="staging">(duone cedante)</span> Vi ja ofte parolis kun Asta pri la homa respondeco —</p>

<p>ALLMERS<br>

Pri la libro, kiun vi malamis.</p>

<p>RITA<br>

Mi malamas tiun libron eĉ nun. Sed mi sidis aŭskultante, kiam vi
rakontis. Kaj nun mi volas mem pluen provi. En <em>mia</em> maniero.</p>

<p>ALLMERS<br>

<span class="staging">(agitas la kapon)</span> Ne estas pro la nefinita libro —</p>

<p>RITA<br>

Ne, mi havas kroman kialon.</p>

<p>ALLMERS<br>

Jen kiun?</p>

<p>RITA<br>

<span class="staging">(silente, pezanime ridetante)</span> Mi volas akiri la pardonon de du
grandaj malfermitaj okuloj, vidu.</p>

<p>ALLMERS<br>

<span class="staging">(frapite, fiksas la rigardon sur ŝin)</span> Eble vi permesus al mi
kunlabori? Kaj helpi vin, Rita?</p>

<p>RITA<br>

Ĉu vi volus?</p>

<p>ALLMERS<br>

Jes, — se mi nur scius, ke mi povus.</p>

<p>RITA<br>

<span class="staging">(hezitante)</span> Sed tiuokaze vi devus ja resti ĉi tie.</p>

<p>ALLMERS<br>

<span class="staging">(silente)</span> Ni provu, ĉu tio sukcesos.</p>

<p>RITA<br>

<span class="staging">(preskaŭ neaŭdeble)</span> Ni provu, Alfred.</p>

<p class="staging">(Ambaŭ silentas. Poste <b>Allmers</b> iras al la stango kaj levas la
flagon tute supren. <b>Rita</b> staras apud la pavilono kaj rigardas lin
silente.)</p>

<p>ALLMERS<br>

<span class="staging">(revenas antaŭen)</span> Estos peza labortago por ni, Rita.</p>

<p>RITA<br>

Vi vidos, — tiam foje falos dimanĉtrankvilo super nin.</p>

<p>ALLMERS<br>

<span class="staging">(silente, tuŝita)</span> Tiam ni perceptos viziton de la spiritoj, eble.</p>

<p>RITA<br>

<span class="staging">(flustrante)</span> La spiritoj?</p>

<p>ALLMERS<br>

<span class="staging">(kiel antaŭe)</span> Jes. Tiam ili eble ĉirkaŭas nin, tiuj kiujn ni
perdis.</p>

<p>RITA<br>

<span class="staging">(kapsignas malrapide)</span> Nia eta Eyolf. Kaj ankaŭ via granda Eyolf.</p>

<p>ALLMERS<br>

<span class="staging">(fiksrigardas antaŭen)</span> Eble ni ankoraŭ foje — sur la vivovojo —
kvazaŭ ekvidos ilin.</p>

<p>RITA<br>

Kien ni rigardu, Alfred —?</p>

<p>ALLMERS<br>

<span class="staging">(fiksas la okulojn sur ŝin)</span> Supren.</p>

<p>RITA<br>

<span class="staging">(kapsignas konsente)</span> Jes, jes, — supren.</p>

<p>ALLMERS<br>

Supren, al la pintoj. Al la steloj. Kaj al la granda kvieto.</p>

<p>RITA<br>

<span class="staging">(etendas al li la manon)</span> Dankon!</p>

</div>








<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK ETA EYOLF ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
