<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>Rosmersholm</title>
<style>@media screen {
    body {
        margin: 10%
        }
    }
.pagedjs_page_content > div {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage {
    text-align: center;
    line-height: 2;
    margin-bottom: 4em
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Rosmersholm: Dramo en kvar aktoj">
<meta name="dc.language" content="eo">
<meta name="dcterms.source" content="https://www.gutenberg.org/files/24355/24355-h/24355-h.htm">
<meta name="dcterms.modified" content="2025-02-10T12:23:37.863728+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/24355">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Europe -- Social conditions -- 19th century -- Drama">
<meta name="dc.subject" content="Norwegian drama">
<meta name="dc.subject" content="Suicide -- Drama">
<meta name="dcterms.created" content="2008-01-18">
<meta name="generator" content="Ebookmaker 0.13.4 by Project Gutenberg">
<meta property="og:title" content="Rosmersholm: Dramo en kvar aktoj">
<meta property="og:type" content="Text">
<meta property="og:url" content="https://www.gutenberg.org/cache/epub/24355/pg24355-images.html">
<meta property="og:image" content="https://www.gutenberg.org/cache/epub/24355/pg24355.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">Rosmersholm: Dramo en kvar aktoj</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Rosmersholm: Dramo en kvar aktoj</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: January 18, 2008 [eBook #24355]</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly</p>

</div><div id="pg-start-separator">
<span>*** START OF THE PROJECT GUTENBERG EBOOK ROSMERSHOLM: DRAMO EN KVAR AKTOJ ***</span>
</div></section><pre></pre>


<div id="titlepage">
<h2>HENRIK IBSEN</h2>

<h1>ROSMERSHOLM</h1>

<p>Dramo en kvar aktoj</p>

<p>(Rosmersholm)</p>

<p>(1886)</p>

<p>Tradukis:<br>
Odd Tangerud</p>

<p>Eldonejo: Jec Scandinavia a/s</p>

<p>Postboks 54 N - 3401 Lier<br>
Tlf. 32 85 50 03. Fax. 32 85 50 82</p>
</div>


<h2>ROSMERSHOLM</h2>


<p>ROLOJ:</p>

<ul>
<li>JOHANNES ROSMER, posedanto de Rosmersholm, antaŭa pastro.</li>
<li>REBEKKA WEST, en la domo de ROSMER.</li>
<li>REKTORO KROLL, bofrato de ROSMER.</li>
<li>ULRIK BRENDEL.</li>
<li>PEDER MORENSGÅRD.</li>
<li>SINJORINO HELSETH, dommastrino en Rosmersholm.</li>
</ul>

<p>La litero å / Å prononciĝas kiel longa “o” kiel en la
vorto sinj<b>o</b>r<b>o</b>.<br>
Finnmark = laplej norda regiono (fylke) en Norvegio.</p>

<p class="staging">(La intrigo okazas en <b>Rosmersholm</b>, malnova grandbieno en la
najbarejo de malgranda urbo ĉe fjordo en okcidenta <b>Norvegio</b>.)</p>




<div class="acte">
<h3 class="actehead">UNUA AKTO</h3>


<p class="staging">(La sidĉambro en <b>Rosmersholm</b>; spaca, antikveca kaj hejmeca.
Antaŭe ĉe la muro dekstre estas kahelforno ornamita per freŝaj
branĉoj de betulo, kaj per kampofloroj. Pli malantaŭe estas pordo.
Sur la fona muro estas duflugila pordo al la antaŭĉambro. Sur la
muro maldekstre estas fenestro, kaj antaŭ ĝi ornamvazo kun floroj
kaj plantoj. Apud la forno estas tablo kun sofo kaj apogseĝoj. Sur
la muroj pendas malnovaj kaj ankaŭ kelkaj iom pli novaj portretoj de
pastroj, oficiroj kaj ŝtataj oficistoj en uniformo. La fenestro
estas malferma. Same la pordo al la antaŭĉambro kaj la ekstera
pordo de la domo. Ekstere oni vidas grandajn, maljunajn arbojn en
aleo kondukanta al la biendomo. Somera vespero. La suno subiĝis.)</p>

<p class="staging">(<b>Rebekka West</b> sidas en apogseĝo apud la fenestro kroĉetante sur
granda, blanka lanŝalo, preskaŭ finkroĉita. Foje ŝi ekrigardas
eksteren inter la floroj. Iom poste <b>sinjorino Helseth</b> envenas de
dekstre.)</p>

<p>SINJORINO HELSETH<br>

Eble estas tempo, ke mi komencu pretigi la vespertablon, fraŭlino.</p>

<p>REBEKKA WEST<br>

Jes, faru. La pastro ja certe baldaŭ venos.</p>

<p>SINJORINO HELSETH<br>

Ĉu ne estas trablovo, <i>tie</i> kie la fraŭlino sidas?</p>

<p>REBEKKA<br>

Jes iomete. Bonvolu fermi.</p>

<p class="staging">(Sinjorino Helseth aliras kaj fermas la antaŭĉambran pordon; poste
ŝi iras al la fenestro.)</p>

<p>SINJORINO HELSETH<br>

<span class="staging">(volas fermi, sed elrigardas)</span> Sed ĉu ne estas la pastro, kiu iras
tie?</p>

<p>REBEKKA<br>

<span class="staging">(rapide)</span> Kie? <span class="staging">(ekstaras)</span> Jes, estas li. <span class="staging">(malantaŭ la kurteno)</span> Iru
flanken. Ke li ne ekvidu nin.</p>

<p>SINJORINO HELSETH<br>

<span class="staging">(meze sur la planko)</span> Ĉu pensi, fraŭlino, — li denove komencas iri
la muelejvojon.</p>

<p>REBEKKA<br>

Li ankaŭ iris la muelejvojon antaŭhieraŭ. <span class="staging">(rigardetas inter la
kurteno kaj la fenestrokadro)</span> Sed nun ni vidu —</p>

<p>SINJORINO HELSETH<br>

Ĉu li kuraĝas transiri la ponteton?</p>

<p>REBEKKA<br>

Estas tio, kion mi volas vidi. <span class="staging">(iom poste)</span> Ne. Li turnas sin. Iras
supre ankaŭ hodiaŭ. <span class="staging">(iras for de la fenestro)</span> Longa ĉirkaŭvojo.</p>

<p>SINJORINO HELSETH<br>

Bona Dio, jes. Certe estas preme por la pastro transpaŝi sur <i>tiu</i>
ponteto. <i>Tie</i>, kie tiaĵo okazis, <i>tie</i> —</p>

<p>REBEKKA<br>

<span class="staging">(kunmetas la kroĉaĵon)</span> Ili longe ligiĝas al siaj mortintoj en
Rosmersholm.</p>

<p>SINJORINO HELSETH<br>

Mi kredas <i>tion</i>, mi, fraŭlino, ke estas la mortintoj, kiuj ligas
sin tiel longe al Rosmersholm.</p>

<p>REBEKKA<br>

<span class="staging">(rigardas ŝin)</span> La mortintoj?</p>

<p>SINJORINO HELSETH<br>

Jes, mi dirus, ke aspekte ili ne kapablas fortiri sin de tiuj, kiuj
restas.</p>

<p>REBEKKA<br>

Kial vi tiel pensas?</p>

<p>SINJORINO HELSETH<br>

Jes, ĉar alie ne venus tiu blanka ĉevalo, mi opinias.</p>

<p>REBEKKA<br>

Kio vere estas tio, ĉi tio pri tiu blanka ĉevalo, sinjorino
Helseth?</p>

<p>SINJORINO HELSETH<br>

Ho, ne estas priparolinda. Pri tiaĵo ankaŭ vi ja ne kredas.</p>

<p>REBEKKA<br>

Ĉu <i>vi</i> do kredas pri tiaĵo?</p>

<p>SINJORINO HELSETH<br>

<span class="staging">(aliras kaj fermas la fenestron)</span> Ho, mi ne volas esti ridindulino por
la fraŭlino. <span class="staging">(elrigardas)</span> Ho — ĉu ne la pastro estas denove tie
sur la mueleja vojo —?</p>

<p>REBEKKA<br>

<span class="staging">(elrigardas)</span> <i>Jena</i> viro? <span class="staging">(iras al la fenestro)</span> Estas ja la rektoro!</p>

<p>SINJORINO HELSETH<br>

Jes, ĝuste, estas la rektoro.</p>

<p>REBEKKA<br>

Ho, estas ĝojige! Ĉar vi vidos, ke li intencas viziti nin.</p>

<p>SINJORINO HELSETH<br>

Li iras rekte trans la ponton, li. Spite al tio ke ŝi estis lia
samsanga fratino. Nu, mi do eniru por pretigi la vespertablon,
fraŭlino! <span class="staging">(Ŝi eliras dekstren.)</span></p>

<p class="staging">(<b>Rebekka</b> staras momenton apud la fenestro; jen ŝi salutas, ridetas
kaj kapsignas eksteren.)</p>

<p class="staging">(Malheliĝas.)</p>

<p>REBEKKA<br>

<span class="staging">(aliras kaj parolas tra la pordo dekstre)</span> Ho, kara sinjorino Helseth,
vi do metu ion bonan sur la tablon. Vi ja scias, kion la rektoro
pleje ŝatas.</p>

<p>SINJORINO HELSETH<br>

<span class="staging">(de ekstere)</span> Bone, fraŭlino, mi faros.</p>

<p>REBEKKA<br>

<span class="staging">(malfermas la pordon al la antaŭĉambro)</span> Nu, fine do —! Kore
bonvena, kara rektoro!</p>

<p>REKTORO KROLL<br>

<span class="staging">(en la antaŭĉambro, formetas sian bastonon)</span> Dankon.
Mi do ne venas ĝenante?</p>

<p>REBEKKA<br>

Vi? Honto al vi —!</p>

<p>KROLL<br>

<span class="staging">(envenas)</span> Ĉiam afabla. <span class="staging">(ĉirkaŭrigardas)</span> Rosmer, ĉu en sia
ĉambro?</p>

<p>REBEKKA<br>

Ne, li promenas. Li forestas iom pli longe ol kutime. Sed nun li
baldaŭ venos. <span class="staging">(montras al la sofo)</span> Bonvolu sidi dume.</p>

<p>KROLL<br>

<span class="staging">(demetas la ĉapelon)</span> Multan dankon. <span class="staging">(eksidas kaj ĉirkaŭrigardas)</span>
Ho kiel bela kaj ŝatinda vi farigis la malnovan ĉambron. Floroj
alte kaj malalte.</p>

<p>REBEKKA<br>

Rosmer multe ŝatas freŝajn florojn ĉirkaŭ si.</p>

<p>KROLL<br>

Ankaŭ vi, mi opinias.</p>

<p>REBEKKA<br>

Jes. Ŝajnas al mi, ke ili agrable lulas niajn sentojn. Antaŭe ni
devis ja rezigni pri tiu ĝuo.</p>

<p>KROLL<br>

<span class="staging">(kapsignas peze)</span> Kompatinda Beate ne toleris la odoron.</p>

<p>REBEKKA<br>

Eĉ ne la kolorojn. Ŝi kvazaŭ konfuziĝis —</p>

<p>KROLL<br>

Mi bone memoras. <span class="staging">(en pli malpeza tono)</span> Nu, kiel do statas ĉi tie?</p>

<p>REBEKKA<br>

Jes, ĉio iras laŭ la ebeno. Unu tagon kiel la alian. — Kaj ĉe vi?
Via edzino —?</p>

<p>KROLL<br>

Ho, kara fraŭlino West, ni ne parolu pri la mia. En familio ĉiam
estas io aŭ alia kio kontraŭas. Precipe en tiaj tempoj, kiajn ni
nun havas.</p>

<p>REBEKKA<br>

<span class="staging">(iomete poste, eksidas en apogseĝon apud la sofo)</span> Kial vi eĉ ne
vizitis nin unu solan fojon dum ĉiuj la lernejaj feritagoj?</p>

<p>KROLL<br>

Nu, oni ja ne devas alkuri la pordojn de homoj —</p>

<p>REBEKKA<br>

Se vi scius, kiom ni sopiris viziton de vi —</p>

<p>KROLL<br>

— kaj krome mi ja forvojaĝis —</p>

<p>REBEKKA<br>

Jes, tiujn du semajnojn. Vi ja ĉirkaŭiris al popolaj kunvenoj?</p>

<p>KROLL<br>

<span class="staging">(kapsignas)</span> Kaj kion vi diras al tio? Ĉu vi imagus, ke mi en miaj
tagoj de maljuneco fariĝus agitanto? Ĉu?</p>

<p>REBEKKA<br>

<span class="staging">(ridetas)</span> Iomete vi ja ĉiam agitis, rektoro Kroll.</p>

<p>KROLL<br>

Nu jes, tiel por mia privata ĝuo. Sed de nun fariĝos vera
sincereco. — Ĉu vi foje legas tiujn radikalajn gazetojn?</p>

<p>REBEKKA<br>

Jes, kara rektoro, mi ne neas ke —</p>

<p>KROLL<br>

Kara fraŭlino West, nenio hontinda estas en tio. Ne por vi.</p>

<p>REBEKKA<br>

Ne, tiel ankaŭ mi opinias. Mi devas ja informiĝi. Scii pri la
aferoj —</p>

<p>KROLL<br>

Nu, ĉiuokaze mi ja ne postulas de vi, kiel virino, ke vi decidu pri
partio en la civitana malunueco, civitana milito mi povus diri, kiu
furoras ĉi tie. — Sed vi do legis kiel tiuj sinjoroj el la
“popolo” permesis al si riproĉaĉi min? Kiaj malicaj krudaĵoj
ili kuraĝis permesi al si.</p>

<p>REBEKKA<br>

Jes, sed ŝajnas al mi, ke vi tre forte kontraŭmordis.</p>

<p>KROLL<br>

Mi faris. Mi povas mem diri. Ĉar nun mi gustumas sangon. Kaj ili
spertos, ke mi ne estas tia viro, kiu libervole nudigas sian dorson
—. <span class="staging">(interrompas)</span> Sed aŭskultu nun, — ni ne adoptu tiun
bedaŭrindan kaj ŝirantan temon ĉi-vespere.</p>

<p>REBEKKA<br>

Ne, ni ne faru, kara rektoro.</p>

<p>KROLL<br>

Prefere diru kiel vi nun vere fartas ĉi tie en Rosmersholm, nun post
kiam vi fariĝis sola? Post kiam nia kompatinda Beate —?</p>

<p>REBEKKA<br>

Jes, dankon; mi fartas sufiĉe bone ĉi tie. Granda malpleneco estas
ja post ŝi multmaniere. Kaj ankaŭ sopiro kaj aflikto, —
kompreneble. Sed alie ja —</p>

<p>KROLL<br>

Ĉu vi intencas resti ĉi tie? Daŭre, mi pensas.</p>

<p>REBEKKA<br>

Ho, kara rektoro, mi ne pensas pri io decide en tiu rilato. Mi ja nun
kutimiĝis, aparteni al la domo, ankaŭ mi.</p>

<p>KROLL<br>

Jes <i>vi</i>. Tion mi ja opinius.</p>

<p>REBEKKA<br>

Kaj tiom longe kiom sinjoro Rosmer trovas, ke mi povas esti al ia
hejmeco kaj utileco por li, — mi do certe restos, mi pensas.</p>

<p>KROLL<br>

<span class="staging">(rigardas ŝin senteme)</span> Sciu, — estas io granda en tio ĉi, por
virino, tiel trapasi sian tutan junecon en sindonemo por aliuloj.</p>

<p>REBEKKA<br>

Ho, por kio mi alie vivus?</p>

<p>KROLL<br>

Unue vi subiĝis al tiu eterna peno por via lama, postulema propatro
—</p>

<p>REBEKKA<br>

Ne pensu, ke doktoro West estis postulema tie norde en Finnmark.
Estis la teruraj marvojaĝoj, kiuj rompis lin. Sed kiam ni
transloĝiĝis ĉi-suden, — jes, tiam venis iuj severaj jaroj,
antaŭ ol li finluktis.</p>

<p>KROLL<br>

Ĉu ili ne fariĝis ankoraŭ pli severaj por vi, la jaroj, kiuj
sekvis?</p>

<p>REBEKKA<br>

Ne, kiel vi parolas! Mi, kiu tiel intime amis Beate —. Kaj kiel
dolorige ŝi, la kompatindulino, bezonis flegadon kaj indulgan
vartadon.</p>

<p>KROLL<br>

Dankon al vi, ĉar vi memoras ŝin kun indulgo.</p>

<p>REBEKKA<br>

<span class="staging">(proksimigas sin)</span> Kara rektoro, vi diras tion tiel bele kaj
sentoplene, ke mi certas, ke neniu missento kuŝas sube.</p>

<p>KROLL<br>

Missento? Kion vi aludas per tio?</p>

<p>REBEKKA<br>

Nu, ne estus ja strange, se estus por vi ĝene vidi min, fremda homo,
disponadi ĉi tie en Rosmersholm.</p>

<p>KROLL<br>

Ne, sed kiel vi —!</p>

<p>REBEKKA<br>

Sed tiel vi do ne pensas <span class="staging">(etendas al li la manon)</span> Dankon, kara
rektoro! Dankon, dankon pro tio.</p>

<p>KROLL<br>

Sed kiel vi do povis ekhavi tian ideon?</p>

<p>REBEKKA<br>

Mi komencis timiĝi, ĉar vi malofte vizitetis nin.</p>

<p>KROLL<br>

Jen vi iris strangan erarvojon, fraŭlino West. Kaj krome, — nenio
estas ja vere ŝanĝita. Estas ja vi, — kaj sole vi, — kiu
mastrumis ĉi tie eĉ dum la lasta malfeliĉa tempo de kompatinda
Beate.</p>

<p>REBEKKA<br>

Estis ja pli ia regenteco en la nomo de la sinjorino.</p>

<p>KROLL<br>

Sed kiaj ajn la aferoj —. Sciu, fraŭlino West, — laŭ mi ne estus
kontraŭinde, se vi —, tamen eble tiaĵo ne estas dirinda.</p>

<p>REBEKKA<br>

Kion vi aludas?</p>

<p>KROLL<br>

Se povus fariĝi, ke vi prenus la vakan lokon —</p>

<p>REBEKKA<br>

Mi havas la lokon, kiun mi deziras, sinjoro rektoro.</p>

<p>KROLL<br>

En ago, jes; sed ne en —</p>

<p>REBEKKA<br>

<span class="staging">(interrompante serioze)</span> Honto al vi, rektoro Kroll. Kiel vi povas
ŝerci pri tiaĵo?</p>

<p>KROLL<br>

Ho jes, iel nia bona Johannes Rosmer eble opinias, ke li havis pli ol
sufiĉe da edzeco. Sed tamen —</p>

<p>REBEKKA<br>

Aŭdu, — mi preskaŭ devas priridi vin.</p>

<p>KROLL<br>

Tamen —. Diru, fraŭlino West —. Se permesiĝas la demando —. Kiom
aĝa vere estas vi?</p>

<p>REBEKKA<br>

Honte dirite mi ja plenumis mian dudeknaŭan, sinjoro rektoro. Mi
estas nun en mia trideka.</p>

<p>KROLL<br>

Nu-ja. Kaj Rosmer, — kiom aĝa estas li? Mi pripensu. Li havas kvin
jarojn malpli ol mi. Do li plenumis la kvardektrian. Ŝajnas al mi,
ke bone konvenus.</p>

<p>REBEKKA<br>

<span class="staging">(ekstaras)</span> Certe, certe. Bone konvenus. — Ĉu vi trinkos teon kune
kun ni ĉi-vespere?</p>

<p>KROLL<br>

Jes, dankon. Mi intencis iomete resti. Ĉar estas afero, kiun mi
devas priparoli kun nia bona amiko. — Kaj, fraŭlino West, por ke vi
ne ekhavu malĝustajn pensojn denove, mi ofte vizitetos vin, — kiel
pasinte.</p>

<p>REBEKKA<br>

Ho jes, faru. <span class="staging">(agitas liajn manojn)</span> Dankon, dankon! Vi tamen vere
estas afabla.</p>

<p>KROLL<br>

<span class="staging">(murmuras)</span> Ĉu? Jen pli ol kion mi aŭdas hejme.</p>

<p class="staging">(<b>Johannes Rosmer</b> envenas tra la pordo dekstre.)</p>

<p>REBEKKA<br>

Sinjoro Rosmer, — ĉu vi vidas kiu sidas tie?</p>

<p>JOHANNES ROSMER<br>

Sinjorino Helseth diris.</p>

<p class="staging">(<b>Rektoro Kroll</b> ekstaris.)</p>

<p>ROSMER<br>

<span class="staging">(milde kaj mallaŭte, premas liajn manojn)</span> Bonvenon denove al la
domo, kara Kroll. <span class="staging">(metas la manojn sur liajn ŝultrojn kaj rigardas
lin en la okulojn)</span> Vi kara, bona amiko! Mi ja sciis, ke iam fine
fariĝus inter ni kiel antaŭe.</p>

<p>KROLL<br>

Sed bona homo, — ĉu ankaŭ vi enteksiĝis en tiun frenezan
imagaĵon, ke io misestus!</p>

<p>REBEKKA<br>

<span class="staging">(al <b>Rosmer</b>)</span> Jes, imagu, — kiel bonege estas, ke nur estis
imagaĵo.</p>

<p>ROSMER<br>

Ĉu vere estis, Kroll? Sed kial vi tiel tute retiris vin de ni?</p>

<p>KROLL<br>

<span class="staging">(sincere kaj mallaŭte)</span> Ĉar mi ne volis reaperanti kiel memoro pri
viaj malfeliĉaj jaroj — kaj pri ŝi, — kiu trovis finon en la
mueleja akvofalo.</p>

<p>ROSMER<br>

Estis ja bela penso de vi. Vi ĉiam estas indulga. Sed vi
tute ne bezonis teni vin fore pro tiu kaŭzo. — Venu; ni eksidu en
la sofon. <span class="staging">(ili eksidas)</span> Ne aspektas por mi dolore pensi pri Beate.
Ĉiun tagon ni parolas pri ŝi. Ŝi ja daŭre apartenas al la domo,
ni trovas.</p>

<p>KROLL<br>

Ĉu vere?</p>

<p>REBEKKA<br>

<span class="staging">(eklumigas la lampon)</span> Jes, ni vere faras.</p>

<p>ROSMER<br>

Estas ja senĝene. Ni ambaŭ amis ŝin kore. Kaj ambaŭ ni, Rebek—
fraŭlino West kaj mi, ni scias en ni mem, ke ni faris ĉion eblan
por la kompatinda suferantino. Estas nenio por riproĉi nin. — Ial,
mi trovas, ke estas io milda kaj dolĉa en la penso pri Beate nun.</p>

<p>KROLL<br>

Vi karaj bonaj homoj! De nun mi venos vizite ĉiun tagon.</p>

<p>REBEKKA<br>

<span class="staging">(eksidas en apogseĝon)</span> Jes, ke ni vidu, ke vi tenu vian vorton.</p>

<p>ROSMER<br>

<span class="staging">(iomete hezite)</span> Vi Kroll, — mi ege dezirus, ke nia interrilato
neniam estus interrompita. Vi ja estis, la memkomprenebla konsilanto
por mi tiom longe kiom ni interkonatiĝis. Ekde kiam mi fariĝis
studento.</p>

<p>KROLL<br>

Nu ja; kaj tion mi alte estimas. Ĉu estas io aparta —?</p>

<p>ROSMER<br>

Pri multo kaj multe mi dezirus senĝene paroli kun vi. Iel intime el
la koro.</p>

<p>REBEKKA<br>

Jes, ĉu ne, sinjoro Rosmer? Ŝajnas al mi, ke estus bone — inter
malnovaj amikoj —</p>

<p>KROLL<br>

Ho, sciu, ke mi havas eĉ pli por priparoli kun vi. Ĉar nun mi
fariĝis aktiva politikisto, kiel vi certe scias.</p>

<p>ROSMER<br>

Jes, vi ja fariĝis. Kiel tio efektive okazis?</p>

<p>KROLL<br>

Mi devis. Devis, kvankam senvola mi estis. Ne eblas nun stari kiel
sencela rigardanto. Nun, kiam la radikaluloj bedaŭrinde prenis la
potencon, — nun jam urĝas —. Tial mi ja igis nian etan rondon de
amikoj en la urbo unuiĝi pli dense. Ja urĝas, mi diras!</p>

<p>REBEKKA<br>

<span class="staging">(kun rideto)</span> Ĉu vere ne estas iom malfrue?</p>

<p>KROLL<br>

Sendube estus pli avantaĝe, se ni estus haltiginta la evoluon je pli
frua tempopunkto. Sed kiu povus antaŭvidi tion, kio venus? Almenaŭ
mi ne. <span class="staging">(ekstaras kaj paŝadas sur la planko)</span> Jes, nun mi efektive
malfermis la okulojn. Ĉar nun la ribela spirito eĉ penetris en la
lernejon.</p>

<p>ROSMER<br>

En la lernejon? Do ne en vian lernejon?</p>

<p>KROLL<br>

Ĝuste tiel. En mian propran lernejon. Kion vi pensas! Mi malkovris,
ke la knaboj en la plej supera klaso, — nu, kelkaj el la knaboj, —
dum duona jaro ili havas sekretan asocion, kaj en ĝi ili abonas la
gazeton de Mortensgård!</p>

<p>REBEKKA<br>

Nu, “La Lumturon”.</p>

<p>KROLL<br>

Jes, ĉu ne ŝajnas al vi, ke estas saniga animnutraĵo por estontaj
publikaj oficistoj, ĉu? Sed la plej bedaŭrinda en la afero estas,
ke estas la plej naturdotitaj knaboj en la klaso kiuj konspiris kaj
faris tiun komploton kontraŭ mi. Estas nur la fuŝuloj kaj la
postrestantoj, kiuj detenis sin.</p>

<p>REBEKKA<br>

Ĉu tio tuŝas vin tiel forte, rektoro?</p>

<p>KROLL<br>

Ĉu tuŝas min! Tiel vidi min malhelpata kaj kontraŭlaborata en mia
vivoverko. <span class="staging">(pli mallaŭte)</span> sed mi povus diri, ke <i>tio</i> povus esti
kiel estas. Sed nun venas la plej malbona <span class="staging">(ĉirkaŭrigardas)</span> Ĉu
estas iu kiu ŝtelaŭskultas ĉe la pordoj?</p>

<p>REBEKKA<br>

Ho, tute ne.</p>

<p>KROLL<br>

Do sciu, ke la malakordo kaj ribelo penetris en mian propran domon.
En mian propran, trankvilan hejmon. Maltrankviligis por mi la hejman
pacon.</p>

<p>ROSMER<br>

<span class="staging">(ekstaras)</span> Kion vi diras! Hejme ĉe vi —?</p>

<p>REBEKKA<br>

<span class="staging">(iras al la rektoro)</span> Sed kara, kio do okazis?</p>

<p>KROLL<br>

Imagu, ke miaj propraj infanoj —. Mallonge, — estas Laŭrits, kiu
estras la lernejan komploton. Kaj Hilda brodis ruĝan dokumentujon
por stoki “La Lumturon”.</p>

<p>ROSMER<br>

Tion mi eĉ neniam sonĝus, — ke ĉe vi, — en via domo —</p>

<p>KROLL<br>

Ne, kiu sonĝus pri tiaĵo? En mia domo, kie ĉiam regis obeemo kaj
ordo, — kie ĝis nun regis unu sola samopinia volo —</p>

<p>REBEKKA<br>

Kiel traktas via edzino tion ĉi?</p>

<p>KROLL<br>

Nu vidu, tio estas la plej nekredebla el ĉio. Ŝi, kiu ĉiujn siajn
tagojn — en aferoj gravaj kaj malgravaj — samopiniis kun mi kaj
akceptis miajn vidpunktojn, ŝi ne ĝenas sin klini al la flanko de
la infanoj en multaj rilatoj. Kaj krome ŝi kulpigas <i>min</i> pro la
okazaĵoj. Ŝi diras, ke mi subpremas la junulojn. Eĉ se ja necesus,
ke —. Nu, tiel la malpaco regas hejme. Sed tion mi priparolas plej
eble malmulte, kompreneble. Tiaĵon oni ja prefere silentigu.
<span class="staging">(paŝadas)</span> Nu ja, nu ja, nu ja. <span class="staging">(Li haltas ĉe la fenestro kun la
manoj surdorse kaj elrigardas.)</span></p>

<p>REBEKKA<br>

<span class="staging">(proksimiĝis al <b>Rosmer</b> kaj diras mallaŭte kaj nerimarkate de la
<b>rektoro</b>)</span> Faru!</p>

<p>ROSMER<br>

<span class="staging">(sammaniere)</span> Ne ĉi-vespere!</p>

<p>REBEKKA<br>

<span class="staging">(kiel antaŭe)</span> Jes, ĝuste nun. <span class="staging">(Ŝi prenas lokon apud la lampo.)</span></p>

<p>KROLL<br>

<span class="staging">(paŝas antaŭen)</span> Jes, mia kara Rosmer, nun vi do scias, kiel la
moderna spirito ĵetis siajn ombrojn en mian hejman vivon kiel sur
mian oficialan laboron. Kaj tiun koruptan, degenerigan spiriton, ĉu
mi ne kontraŭbatalu ĝin per ĉiuj armiloj ekhaveblaj? Ho jes, tion
mi intencas. Kaj en skribo kaj en parolo.</p>

<p>ROSMER<br>

Ĉu vi ankaŭ esperas ion atingi tiel?</p>

<p>KROLL<br>

Mi almenaŭ servu mian ŝtatanecan devigan servon. Kaj mi opinias, ke
estas la devo de ĉiu patriamanto kaj por ĉiu, kiu havas zorgon por
la bona tasko, fari la samon. Vidu, — pro tio mi ja venis ĉi tien al
vi ĉi-vespere.</p>

<p>ROSMER<br>

Sed kara, al kio vi aludas —? Kion mi povas —?</p>

<p>KROLL<br>

Vi helpu viajn malnovajn amikojn. Faru kiel ni aliuloj. Asistu kiel
vi plej eble povas.</p>

<p>REBEKKA<br>

Sed rektoro Kroll, vi ja scias pri la malemo de sinjoro Rosmer
partopreni en tiaĵo.</p>

<p>KROLL<br>

Tiun malemon li devas venki nun. — Vi ne sufiĉe informiĝas,
Rosmer. Vi sidas ĉi tie inter muroj kun viaj historiaj kolektaĵoj.
Bona Dio, — respekto por genealogio kaj ĉio apartenanta al ĝi. Sed
la tempo ne estas por tiaj okupoj — bedaŭrinde. Vi ne imagas, kiel
estas la stato ekstere en la socio. Turniĝis preskaŭ ĉiuj
konceptoj. Bezoniĝas giganta laboro por ree forigi ĉiujn tiujn
erarojn.</p>

<p>ROSMER<br>

Mi ja kredas. Sed tia laboro ne konvenas al mi.</p>

<p>REBEKKA<br>

Kaj mi ankaŭ opinias, ke sinjoro Rosmer atingis al nova vido sur la
aferoj en la vivo, kaj vidas per pli malfermaj okuloj ol antaŭe.</p>

<p>KROLL<br>

<span class="staging">(en surprizo)</span> Pli malfermaj?</p>

<p>REBEKKA<br>

Jes, aŭ pli liberaj do. Pli senantaŭjuĝaj.</p>

<p>KROLL<br>

Kion tio signifas? Rosmer, — vi do ne estas tiel malforta, ke vi
lasus vin logi de tia hazarda okazaĵo, kiam la amas-estrantoj gajnis
tempan venkon!</p>

<p>ROSMER<br>

Kara, vi ja scias, kiel malmulte mi komprenas la politikon. Tamen
ŝajnas al mi, ke en la lastaj jaroj penetriĝis iom pli da
sendependeco en la pensojn de la unuopuloj.</p>

<p>KROLL<br>

Nu, — kaj tion vi estimas tiel senpere kiel bonon? Cetere vi grave
eraras, mia amiko. Informiĝu pri la opinioj, kiuj valoras inter la
radikaluloj, kaj ĉi tie kaj en la urbo. Ne estas snufo alia ol la
saĝo predikata en “La Lumturo”.</p>

<p>REBEKKA<br>

Jes, Mortensgård potencas super multuloj en la najbareco.</p>

<p>KROLL<br>

Jes, imagu! Viro kun tia kotigita pasinteco. Homo, kiu pro maldeca
rilato estas forkondamnita de sia instruista posteno —! Tia ulo
komencas roli kiel popola gvidanto! Kaj li sukcesas! Li efektive
sukcesas! Nun li volas pliampleksigi sian gazeton, mi aŭdas. Mi
scias de fidinda fonto, ke li serĉas taŭgan kunlaboranton.</p>

<p>REBEKKA<br>

Ŝajnas al mi strange, ke vi kaj viaj amikoj ne starigas ion kontraŭ
lin.</p>

<p>KROLL<br>

Estas ĝuste, kion ni nun volas fari. Hodiaŭ ni aĉetis “La
Gubernian Gazeton”. La aĉetsumo ne prezentis malfacilaĵon. Sed
— <span class="staging">(turnas sin al Rosmer)</span> Jes, nun mi venas al mia vera misio al vi.
Estas la estrado, — la ĵurnalista estrado, kiu mankas al ni,
komprenu. — Diru, Rosmer, — ĉu ne vi pro la bona afero sentus vin
vokata por transpreni ĝin?</p>

<p>ROSMER<br>

<span class="staging">(preskaŭ terurigata)</span> Mi!</p>

<p>REBEKKA<br>

Sed kiel povas vi pensi tiaĵon?</p>

<p>KROLL<br>

Ke vi timas la popolajn kunvenojn, kaj ne volas nudigi vin al la
traktado, kiu <i>tie</i> prezentiĝas, estas ja sufiĉe kompreneble. Sed
la pli retirita agado de redaktoro, aŭ, por pli ĝuste diri —</p>

<p>ROSMER<br>

Ne, ne, kara amiko, ne petu min pri tio ĉi.</p>

<p>KROLL<br>

Mi mem volonte ŝatus eksperimenti ankaŭ en <i>tiu</i> flanko. Sed estus
tute nefareble por mi. Mi estas jam antaŭe tiom ŝarĝita de
sennombraj farendaĵoj —. Vi, kontraŭe, kiu ne plu premiĝas de iu
publika ofica laboro, — Ni aliuloj kompreneble helpos vin laŭ
ebleco.</p>

<p>ROSMER<br>

Mi ne povas, Kroll. Mi ne taŭgas al tio.</p>

<p>KROLL<br>

Ne taŭgas? La sama vi diris, kiam via patro havigis al vi la
pastorecon —</p>

<p>ROSMER<br>

Mi pravis. Tial mi ja forlasis ĝin.</p>

<p>KROLL<br>

Ho, se vi fariĝos same bona redaktoro, kiel vi estis pastro, ni
estos kontentaj.</p>

<p>ROSMER<br>

Kara Kroll, — mi nun diras al vi fojon finan, — mi ne faros.</p>

<p>KROLL<br>

Nu, sed vian nomon vi tamen pruntedonu al ni?</p>

<p>ROSMER<br>

Mian nomon?</p>

<p>KROLL<br>

Jes, eĉ nur la nomo Johannes Rosmer estos gajno por la gazeto. Ni
aliuloj ja nur valoras kiel tipaj partianoj. Mi mem estas eĉ
elkriita kiel aĉa fanatikulo, mi aŭdas. Tial ni ne povas esperi,
sub propra nomo, havigi al la gazeto akcepton inter la misgviditaj
amasoj. Vi, kontraŭe, — vi ĉiam tenis vin ekster la lukto. Via
milda, honesta animo, — via alta pensmaniero, — via senriproĉa
honesteco estas konata kaj taksata de ĉiuj en niaj rondoj. Kaj la
estimo kaj respekto, kiujn via antaŭa pastra ofico donas al vi! Kaj
fine la honorinda familia nomo!</p>

<p>ROSMER<br>

Ho la familia nomo —</p>

<p>KROLL<br>

<span class="staging">(montras al la portretoj)</span> Rosmeroj de Rosmersholm, pastroj kaj
oficiroj. Alte konfiditaj publikaj oficistoj. Seneraraj honestuloj
ĉiuj, — familio, kiu nun baldaŭ du jarcentojn sidas ĉi tie kiel
la plej eminenta en la distrikto. <span class="staging">(metas la manon sur lian ŝultron)</span>
Rosmer, — vi devas al vi mem kaj al la tradicioj de via parencaro
kuniri kaj defendi tion, kio estas ĝis nun akceptita en nia socio.
<span class="staging">(turnas sin)</span> Jes, kion <i>vi</i> diras, fraŭlino West?</p>

<p>REBEKKA<br>

<span class="staging">(kun silenta rido)</span> Kara rektoro, — por mi tio ĉi aspektas nedireble
ridinde.</p>

<p>KROLL<br>

Kio! Ridinde?</p>

<p>REBEKKA<br>

Jes, ĉar nun mi volas diri al vi tute malkaŝe —</p>

<p>ROSMER<br>

<span class="staging">(rapide)</span> Ne, ne, — ne faru! Ne nun!</p>

<p>KROLL<br>

<span class="staging">(rigardas ilin laŭvice)</span> Sed kio do, je la granda mondo, karaj amikoj
—? <span class="staging">(interrompas)</span> Hm! <span class="staging">(<b>Sinjorino Helseth</b> venas en la pordo
dekstre.)</span></p>

<p>SINJORINO HELSETH<br>

Jen estas viro en la kuireja koridoro. Li diras, ke li volas saluti
la pastoron.</p>

<p>ROSMER<br>

<span class="staging">(malpezigita)</span> Ho nu. Jes petu lin bonvole enveni.</p>

<p>SINJORINO HELSETH<br>

Ĉi tien en la sidĉambron?</p>

<p>ROSMER<br>

Jes ja.</p>

<p>SINJORINO HELSETH<br>

Sed li ne aspektas tiel, ke oni povas inviti lin en la sidĉambron.</p>

<p>REBEKKA<br>

Kiel li do aspektas, sinjorino Helseth?</p>

<p>SINJORINO HELSETH<br>

Ho, ne estas vere bele, fraŭlino.</p>

<p>ROSMER<br>

Li ne diris kiel li nomiĝas, ĉu?</p>

<p>SINJORINO HELSETH<br>

Jes, ŝajnas al mi, ke li nomas sin Hekman aŭ ion tian.</p>

<p>ROSMER<br>

Mi konas neniun kun tiu nomo.</p>

<p>SINJORINO HELSETH<br>

Kaj li ankaŭ diris, ke li nomiĝas Ulrik.</p>

<p>ROSMER<br>

<span class="staging">(mire)</span> Ulrik Hetman! Ĉu tiel?</p>

<p>SINJORINO HELSETH<br>

Jes, Hetman li diris.</p>

<p>KROLL<br>

Tiun nomon mi ja antaŭe aŭdis —</p>

<p>REBEKKA<br>

Estas ja sub tiu nomo ke li skribis, li, tiu strangulo —</p>

<p>ROSMER<br>

<span class="staging">(al <b>Kroll</b>)</span> Estas la pseŭdonimo de Ulrik Brendel.</p>

<p>KROLL<br>

La pereulo Ulrik Brendel. Ĝuste.</p>

<p>REBEKKA<br>

Nu, do li daŭre vivas.</p>

<p>ROSMER<br>

Li ĉirkaŭveturis kun teatra asocio, mi opiniis.</p>

<p>KROLL<br>

La lasta kion mi aŭdis pri li, estis ke li sidas en punlaborejo.</p>

<p>ROSMER<br>

Petu lin enveni, sinjorino Helseth.</p>

<p>SINJORINO HELSETH<br>

Jes, jes. <span class="staging">(Ŝi eliras.)</span></p>

<p>KROLL<br>

Ĉu vi vere volas toleri tiun homon en via salono?</p>

<p>ROSMER<br>

Ho, vi ja scias, ke li estis mia instruisto dum ioma tempo.</p>

<p>KROLL<br>

Jes, mi scias ke li vizitadis ĉi tie ŝtopante vian kapon per
revoluciaj opinioj, kaj ke via patro forpelis lin per sia rajdvipo.</p>

<p>ROSMER<br>

<span class="staging">(iomete amare)</span> Patro estis majoro ankaŭ hejme en sia domo.</p>

<p>KROLL<br>

Vi danku lin pro tio en lia tombo, mia kara Rosmer. Nu!</p>

<p class="staging">(<b>Sinjorino Helseth</b> malfermas la pordon dekstre por <b>Ulrik Brendel</b>,
eliras kaj fermas la pordon post li. Li havas imponan staturon, sed
estas iom malgrasa tamen vigla, kaj kun grizaj haroj kaj barbo.
Cetere vestita kiel ordinara vagabondo. Eluzita surtuto; malbonaj
ŝuoj, ĉemizo ne vidiĝas. Malnovaj nigraj gantoj; mola malpura
ĉapelo kunpremita sub la brako kaj promena bastono en la mano.)</p>

<p>ULRIK BRENDEL<br>

<span class="staging">(unue necerta, iras rapide al la rektoro kaj etendas al li la manon)</span>
Bonan vesperon, Johannes!</p>

<p>KROLL<br>

Pardonu —</p>

<p>BRENDEL<br>

Ĉu vi ne atendis revidi min? Kaj inter ĉi tiuj malbenitaj muroj?</p>

<p>KROLL<br>

Pardonu —. <span class="staging">(montras)</span> <i>Tie</i> —</p>

<p>BRENDEL<br>

<span class="staging">(turnas sin)</span> Ĝuste. Jen li estas. Johannes, — mia knabo, — vi,
kiun mi pleje amis —!</p>

<p>ROSMER<br>

<span class="staging">(etendas al li la manon)</span> Mia antaŭa instruisto.</p>

<p>BRENDEL<br>

Spite al certaj memoraĵoj mi tamen ne volis preterpasi Rosmersholm
sen fari rapidan viziteton.</p>

<p>ROSMER<br>

Nun vi ja estas kore bonvena, sciu.</p>

<p>BRENDEL<br>

Ah, tiu alloga sinjorino —? <span class="staging">(kapklinas)</span> La provostino kompreneble.</p>

<p>ROSMER<br>

Fraŭlino West.</p>

<p>BRENDEL<br>

Supozeble proksima parencino. Kaj tiu nekonato —? Publika, ofica
frato, mi vidas.</p>

<p>ROSMER<br>

Rektoro Kroll.</p>

<p>BRENDEL<br>

Kroll? Kroll? Atendu iomete. Ĉu vi studis filologion en viaj junaj
tagoj?</p>

<p>KROLL<br>

Jes, kompreneble.</p>

<p>BRENDEL<br>

Sed <i lang="de">Donnerwetter</i>, do mi ja konis vin!</p>

<p>KROLL<br>

Pardonu —</p>

<p>BRENDEL<br>

Ĉu vi ne estis —</p>

<p>KROLL<br>

Pardonu —</p>

<p>BRENDEL<br>

— unu el tiuj trabantoj por dececo, kiuj eksigis min el la
diskutasocio?</p>

<p>KROLL<br>

Eblas. Sed mi protestas kontraŭ ĉiu ajn konateco proksima.</p>

<p>BRENDEL<br>

Nu-nu! <i lang="de">Nach Belieben</i>, sinjoro doktoro. Estas por mi egale. Ulrik
Brendel tamen restos la sama viro.</p>

<p>REBEKKA<br>

Vi intencas iri al la urbo, ĉu, sinjoro Brendel?</p>

<p>BRENDEL<br>

Sinjorino pastorino pravas. Kun certaj interspacoj mi devas lukti por
la ekzistado. Mi ne volonte faras; sed — <i lang="fr">enfin</i> — la prema neceso —</p>

<p>ROSMER<br>

Ho, kara sinjoro Brendel, permesu al mi helpi vin pri io, ĉu? Iel,
mi pensas —</p>

<p>BRENDEL<br>

Ha, tia propono! Ĉu vi volus makuli la ligilon kiu kunligas nin?
Neniam, Johannes, — neniam!</p>

<p>ROSMER<br>

Sed kion vi do intencas fari en la urbo? Sciu, ke ne estos facile por
vi —</p>

<p>BRENDEL<br>

Lasu tion al mi, mia knabo. La ĵetkubo rulis. Kiel mi nun staras
antaŭ vi, mi estas faranta ampleksan vojaĝon. Pli ampleksan ol
ĉiujn miajn antaŭajn ekskursojn entute. <span class="staging">(al rektoro Kroll)</span> Ĉu mi
kuraĝus demandi la profesoron — <i lang="de">unter uns</i> —, ĉu troviĝas iu
iom deca, respektinda kaj spaca kunvenejo en via respektinda urbo?</p>

<p>KROLL<br>

La plej spaca estas la ĉambrego de la laborista asocio.</p>

<p>BRENDEL<br>

Ĉu la docento havas iun kvalifikan influon en tiu certe tre utila
asocio?</p>

<p>KROLL<br>

Mi ne miksiĝas en tiun asocion.</p>

<p>REBEKKA<br>

<span class="staging">(al Brendel)</span> Vi devas turni vin al Peder Mortensgård.</p>

<p>BRENDEL<br>

Pardonu, <i lang="fr">madame</i>, — kia stultulo estas li?</p>

<p>ROSMER<br>

Kial vi absolute kredu, ke li estas stultulo?</p>

<p>BRENDEL<br>

Ĉu vi ne tuj aŭdas el lia nomo, ke ĝin portas plebano?</p>

<p>KROLL<br>

Tiun respondon mi ne estus atendinta.</p>

<p>BRENDEL<br>

Sed mi volas venki mian antaŭjuĝon. Nenio alia eblas. Kiam oni, —
tiel kiel mi, — staras ĉe turnopunkto en mia vivo —. Decidite. Mi
kontaktos la personon, — malfermos rektajn intertraktadojn —</p>

<p>ROSMER<br>

Ĉu vi vere staras sur turnopunkto?</p>

<p>BRENDEL<br>

Ĉu mia knabo ne scias, ke tie kie Ulrik Brendel staras, tie li ĉiam
staras en sincereco? — Jes aŭdu, nun mi volas vesti min per nova
homeco. Elpaŝi el la modesta retenemeco, kiun mi ĝis nun observis.</p>

<p>ROSMER<br>

Kiel —?</p>

<p>BRENDEL<br>

Mi volas estri la vivon per agema mano. Ekstari. Ekiri. Ni nun spiras
en ŝtormo de turniĝa tempo. Nun mi volas meti mian obolon sur la
altaron de la libereco.</p>

<p>KROLL<br>

Ĉu ankaŭ <i>vi</i> —?</p>

<p>BRENDEL<br>

<span class="staging">(al ĉiuj)</span> Ĉu la publiko ĉi tie iom proksime konas miajn diversajn
skribaĵojn?</p>

<p>KROLL<br>

Ne, mi devas sincere konfesi, ke —</p>

<p>REBEKKA<br>

Mi legis multe. Ĉar mia propatro posedis ilin.</p>

<p>BRENDEL<br>

Bela dommastrino, — tiuokaze vi forludis vian tempon. Ĉar estas ja
nur babilaĵo, mi diras.</p>

<p>REBEKKA<br>

Nu?</p>

<p>BRENDEL<br>

Tio kion vi legis, jes. Miajn gravajn verkojn nek viro nek virino
konas. Neniu — krom mi mem.</p>

<p>REBEKKA<br>

Kiel do <i>tio</i>?</p>

<p>BRENDEL<br>

Ĉar ili ne estas skribitaj.</p>

<p>ROSMER<br>

Sed kara sinjoro Brendel —</p>

<p>BRENDEL<br>

Vi scias, mia Johannes, ke mi iome estas sibarito. <i lang="de">Feinschmecker</i>.
Tia mi estis ĉiujn miajn tagojn. Mi ŝatas ĝui en soleco. Ĉar tiam
mi ĝuas duoble. Dek fojojn duoble. Vidu, — kiam orumitaj revoj
malsupreniĝis sur min, — ĉirkaŭnebuligis min, — kiam novaj,
vertiĝigaj, vastatingaj pensoj naskiĝis en mi, — ĉirkaŭflagris
min per flugportantaj flugiloj, — tiam mi ĉion formis en verkoj, en
vizioj, en bildoj. Nu, tiel en grandskizaj konturoj, vi ja komprenas.</p>

<p>ROSMER<br>

Jes ja.</p>

<p>BRENDEL<br>

Ho, kiom mi ĝuis kaj glutis dum miaj tagoj! La enigma feliĉego de
formado, — nu, tiel en grandskizaj konturoj, kiel dirite, — la
aplaŭdon, la dankon, la famon, la laŭrokronon, — ĉion mi
enkaŝigis per plenaj, ĝojotremantaj manoj. Satigis min en mia
sekretaj imagoj kun ĝojego, — ho, vertiĝige granda —!</p>

<p>KROLL<br>

Hm —.</p>

<p>ROSMER<br>

Sed neniam ion skribis?</p>

<p>BRENDEL<br>

Eĉ ne vorton. Tiu banala skribadmetio ĉiam vekis en mi naŭzan
malemon. Kaj kial profanigi miajn proprajn idealojn, kiam mi povis
ĝui ilin en pureco sola? Sed nun ili oferiĝos. Vere, — mi havas
senton kiel patrino, kiu metas junajn filinojn en la brakojn de
edzoj. Sed mi tamen oferos ilin, — oferos ilin sur la altaro de
liberigo. Vico de bone formitaj prelegoj — tra la tuta lando —!</p>

<p>REBEKKA<br>

<span class="staging">(vigle)</span> Estas granda faro de vi, sinjoro Brendel! Vi donas vian plej
valoran posedaĵon.</p>

<p>ROSMER<br>

La solan.</p>

<p>REBEKKA<br>

<span class="staging">(rigardas al Rosmer signifoplene)</span> Kiom da homoj faras tion? Kiuj
<i>kuraĝas</i>.</p>

<p>ROSMER<br>

<span class="staging">(reciprokas la rigardon)</span> Kiu scias?</p>

<p>BRENDEL<br>

La asembleo estas kortuŝata. Tio revivigas mian koron — fortigas
la volon. Kaj mi do paŝos al ago. Tamen unu afero —. <span class="staging">(al la
rektoro)</span> Bonvolu diri ĉu troviĝas en la urbo abstina societo?
Totalabstinenca societo? Kompreneble troviĝas.</p>

<p>KROLL<br>

Jes, je via servo. Mi mem estas estro.</p>

<p>BRENDEL<br>

Vere vi ja tiel aspektas! Nu, do eblas ke mi venu hejmen al vi por
enskribi min por semajno.</p>

<p>KROLL<br>

Pardonu, — ni ne akceptas membrojn semajnajn.</p>

<p>BRENDEL<br>

<i lang="fr">À la bonheur</i>, sinjoro pedagogo. Ulrik Brendel neniam kuradis la
pordojn de tiaj societoj. <span class="staging">(turnas sin)</span> Sed mi ne kuraĝas daŭrigi
mian restadon en tiu ĉi domo, tiel riĉa pri memoroj. Mi devas iri
al la urbo por elekti konvenan loĝejon. Troviĝas certe deca hotelo,
mi esperas.</p>

<p>REBEKKA<br>

Ĉu vi ne volas trinki ion varman, antaŭ ol vi foriros?</p>

<p>BRENDEL<br>

Kian varman, sinjorina Moŝto?</p>

<p>REBEKKA<br>

Tason da teo aŭ —</p>

<p>BRENDEL<br>

Mi dankas la malavaran mastrinon. Sed mi ne volonte okupas la
privatan gastemon. <span class="staging">(mansalutas)</span> Fartu bone, gesinjoroj! <span class="staging">(iras al la
pordo, sed returnas)</span> Ho, jen mi memoras —. Johannes, — pastoro
Rosmer, — ĉu vi bonvolas fari al via iama instruisto servon pro
multjara amikeco?</p>

<p>ROSMER<br>

Jes, kore.</p>

<p>BRENDEL<br>

Bone. Pruntedonu al mi — por tago aŭ du — gladitan manumĉemizon.</p>

<p>ROSMER<br>

Nur tion!</p>

<p>BRENDEL<br>

Ĉar, vidu, mi vojaĝas piede — ĉi tiun fojon. Mia valizo sendiĝas
poste.</p>

<p>ROSMER<br>

Jes bone. Sed ĉu ne estas io alia?</p>

<p>BRENDEL<br>

Jes, pripense, — vi povus eble malhavi malnovetan, uzitan
somersurtuton?</p>

<p>ROSMER<br>

Jes, jes, certe mi povas.</p>

<p>BRENDEL<br>

Kaj se al la surtuto apartenas paro da konvenaj ŝuoj —</p>

<p>ROSMER<br>

Certe eblos. Tuj kiam ni scios vian adreson, ni sendos al vi la
aĵojn.</p>

<p>BRENDEL<br>

Neniel. Neniu ĝeno pro mi! Mi kunprenu tiujn bagatelaĵojn.</p>

<p>ROSMER<br>

Bone, bone. Do sekvu min supren.</p>

<p>REBEKKA<br>

Prefere mi faru. Lasu al sinjorino Helseth kaj mi prizorgi tion.</p>

<p>BRENDEL<br>

Neniam mi permesas al ĉi tiu alte distingita sinjorino —!</p>

<p>REBEKKA<br>

Nu do! Venu vi, sinjoro Brendel. <span class="staging">(Ŝi eliras dekstre.)</span></p>

<p>ROSMER<br>

<span class="staging">(retenas lin)</span> Diru, — ĉu ne estas io alia, per kio mi povus servi
vin?</p>

<p>BRENDEL<br>

Mi vere ne scias kio <i>tio</i> estus. Jes, morto kaj infero, — kiam mi
pripensas —! Johannes, — ĉu vi hazarde havas ok kronojn en la
poŝo?</p>

<p>ROSMER<br>

Nun ni vidu. <span class="staging">(malfermas la monujon)</span> Jen du dekkronaj biletoj.</p>

<p>BRENDEL<br>

Jes, jes, taŭgas. Mi povas preni ilin. Povos certe ŝanĝi en la
urbo. Dankon ĝis poste. Memoru, ke estas du dekkronaj biletoj, kiujn
mi ricevis. Bonan nokton, vi, mia plej kara knabo! Bonan nokton
estimata sinjoro!</p>

<p class="staging">
(Li eliras dekstre, kie <b>Rosmer</b> adiaŭas kaj fermas la pordon post li.)</p>

<p>KROLL<br>

Kompatema Dio, — <i>tio</i> do estas tiu Ulrik Brendel, pri kiu la homoj
kredis, ke li fariĝus io alta en la mondo.</p>

<p>ROSMER<br>

<span class="staging">(silente)</span> Li tamen kuraĝis vivi la vivon laŭ sia propra intenco.
Ŝajnas al mi, ke <i>tio</i> tamen ne estas eta.</p>

<p>KROLL<br>

Ĉu? Vivo kiel la lia! Preskaŭ aspektas ke li estas viro kapabla por
konfuzi viajn ideojn ankoraŭfoje.</p>

<p>ROSMER<br>

Ho ne. Mi nun atingis al kompreno de la problemoj.</p>

<p>KROLL<br>

Ke estus tiel bone, kara Rosmer. Ĉar vi ja estas tre sentema por
influo de ekstere.</p>

<p>ROSMER<br>

Ni eksidu. Kaj mi volas paroli kun vi.</p>

<p>KROLL<br>

Jes, ni faru. <span class="staging">(Ili eksidas sur la sofon.)</span></p>

<p>ROSMER<br>

<span class="staging">(post iom)</span> Ĉu ne ŝajnas al vi, ke estas bone kaj hejmece ĉe ni?</p>

<p>KROLL<br>

Jes, fariĝis bone kaj hejmece — kaj pace. Jes, vi ekhavis hejmon,
vi, Rosmer. Kaj mi perdis la mian.</p>

<p>ROSMER<br>

Kara, ne tiel parolu. Kio nun estas disigita, denove kunfandiĝos.</p>

<p>KROLL<br>

Neniam. Neniam. La dorno restas. Neniam fariĝos kiel antaŭe.</p>

<p>ROSMER<br>

Aŭdu nun, Kroll. Ni du ja staris proksime unu al la alia dum multaj,
multaj jaroj. Ĉu vi imagas, ke nia amikeco disrompiĝus?</p>

<p>KROLL<br>

Mi ne imagas ion ajn en la mondo, kio povus disrompi nian rilaton.
Kiel vi ekhavis tian ideon?</p>

<p>ROSMER<br>

Ĉar vi tiel forte insistas pri samopinieco en ideoj kaj konceptoj.</p>

<p>KROLL<br>

Nu jes; sed ni du ja grandskale samopinias. Almenaŭ en la altaj,
kernaj ideoj.</p>

<p>ROSMER<br>

<span class="staging">(pli mallaŭte)</span> Ne. Ne plu.</p>

<p>KROLL<br>

<span class="staging">(volas eksalti)</span> Kion tio signifas!</p>

<p>ROSMER<br>

<span class="staging">(tenas lin)</span> Ne, vi sidu. Mi petas vin, Kroll.</p>

<p>KROLL<br>

Kio estas? Mi ne komprenas vin. Parolu klare!</p>

<p>ROSMER<br>

Venis nova somero en mian animon. Nova junula vizio. Kaj tial mi nun
staras <i>tie</i> —</p>

<p>KROLL<br>

Kie, — kie vi staras?</p>

<p>ROSMER<br>

Kie viaj infanoj staras!</p>

<p>KROLL<br>

Vi? Vi! Neeblas! Kie vi staras, vi diras?</p>

<p>ROSMER<br>

Ĉe la flanko de Laŭrits kaj Hilda.</p>

<p>KROLL<br>

<span class="staging">(klinas la kapon)</span> Apostato. Johannes Rosmer apostato.</p>

<p>ROSMER<br>

Mi sentus min ĝoja, — korege ĝoja esti tio, kion vi nomas
apostato. Sed mi tamen suferis. Ĉar mi ja sciis, ke kaŭzus al vi
amaran ĉagrenon.</p>

<p>KROLL<br>

Rosmer, — Rosmer! Tion ĉi mi neniam trapasos. <span class="staging">(rigardas lin
pezmiene)</span> Ho, ĉu ankaŭ vi volas etendi manon al la degeneriganta
kaj detruanta agado en tiu ĉi malfeliĉa lando.</p>

<p>ROSMER<br>

Estas agado por libereco, al kiu mi volas aliĝi.</p>

<p>KROLL<br>

Jes, mi ja scias. Tiel ĝi nomiĝas kaj de la delogantoj kaj de la
delogitoj. Sed ĉu vi opinias, ke estas libereco atendinda el tiu
spirito, kiu nun venenigadas nian tutan socian vivon?</p>

<p>ROSMER<br>

Mi ne aliĝas al tiu spirito, kiu regas. Ne al kiu ajn el la
luktantoj. Mi volas provi unuigi la homojn el ĉiuj flankoj. Tiom
multaj kaj tiel intime kiel mi kapablas. Mi volas vivi kaj uzi ĉiujn
fortojn en mia vivo por tio sola, — krei la veran popolan arĥion en
la lando.</p>

<p>KROLL<br>

Vi do opinias, ke <i>ni</i> ne havas sufiĉan popolan arĥion! Laŭ mi ni
estas survoje tiriĝi malsupren en la koto, kie cetere la plebanoj
sentadas sin komforte.</p>

<p>ROSMER<br>

Ĝuste tial mi montre levos la sinceran taskon de la popola arĥio.</p>

<p>KROLL<br>

Kiun taskon?</p>

<p>ROSMER<br>

Fari el ĉiuj homoj en la lando nobelojn.</p>

<p>KROLL<br>

Ĉiuj homoj —!</p>

<p>ROSMER<br>

Almenaŭ tiom multaj kiom eblas.</p>

<p>KROLL<br>

Per kio?</p>

<p>ROSMER<br>

Liberigante la animojn kaj purigante la volojn, mi intencas.</p>

<p>KROLL<br>

Vi estas revanto, Rosmer. Ĉu <i>vi</i> volas liberigi ilin? Ĉu <i>vi</i>
volas purigi ilin?</p>

<p>ROSMER<br>

Ne, kara, — mi nur volas veki ilin. Realigi, — ili devas mem.</p>

<p>KROLL<br>

Kaj vi kredas, ke ili kapablas?</p>

<p>ROSMER<br>

Jes.</p>

<p>KROLL<br>

Per propra forto do?</p>

<p>ROSMER<br>

Jes, ĝuste per propra forto. Ekzistas neniu alia.</p>

<p>KROLL<br>

<span class="staging">(ekstaras)</span> Ĉu tio estas paroli, kiel decas al pastro?</p>

<p>ROSMER<br>

Mi ne plu estas pastro.</p>

<p>KROLL<br>

Jes, sed — via infana kredo —?</p>

<p>ROSMER<br>

Mi ne plu havas ĝin.</p>

<p>KROLL<br>

Vi ne havas —!</p>

<p>ROSMER<br>

<span class="staging">(ekstaras)</span> Mi forlasis ĝin. Mi <i>devis</i> forlasi ĝin, Kroll.</p>

<p>KROLL<br>

<span class="staging">(skuita sed sinrega)</span> Nu ja. — Ja, ja, ja. Unu rezulto do sekvas la
alian. — Ĉu eble tial vi eliris el la servo de la eklezio?</p>

<p>ROSMER<br>

Jes. Kiam mi komprenis min mem, — kiam mi atingis al plena certeco,
ke ne estis nura pasanta anima malkvieto, sed estis io de kio mi
neniam plu povus min liberigi, — tiam mi eliris.</p>

<p>KROLL<br>

Tiom longe ĝi do fermentis en vi. Kaj ni, — viaj amikoj, nenion
sciis pri ĝi. Rosmer, Rosmer, — kiel povis vi kaŝi tiun
bedaŭrindan veron por ni!</p>

<p>ROSMER<br>

Ĉar mi opiniis, ke estas afero, kiu nur rilatas al mi mem. Kaj mi ja
ne volis kaŭzi al vi kaj al la aliaj amikoj nenecesan ĉagrenon. Mi
pensis, ke mi povus daŭre vivi ĉi tie kiel antaŭe, trankvila kaj
ĝoja kaj feliĉa. Mi volis legi kaj penetri profunden en la verkojn,
kiuj antaŭe estis fermitaj libroj por mi. Vere kore enpenetri en la
grandan mondon de la vero kaj la libereco, kiu nun malkaŝiĝis por
mi.</p>

<p>KROLL<br>

Apostato. Ĉiu vorto atestas pri tio. Sed kial vi tamen konfesas tiun
vian sekretan perfidon? Kaj kial ĝuste nun?</p>

<p>ROSMER<br>

Vi mem devigis min, Kroll.</p>

<p>KROLL<br>

Mi? Ĉu mi devigis vin —?</p>

<p>ROSMER<br>

Kiam mi aŭdis pri viaj senbridaj atakoj dum la kunvenoj, — kiam mi
legis pri la senkora parolo, kiun vi <i>tie</i> faris, — pri ĉiuj viaj
malamoplenaj atakoj kontraŭ tiuj, kiuj staras ĉe la alia flanko, —
via mokanta kondamno de la kontraŭuloj —. Ho, Kroll, — ke vi, ke
vi povus fariĝi tia! Tiam staris sen rifuzo antaŭ mi la devo. La
homoj fariĝas malbonaj dum la nuna luktado. Devas eniĝi en la
animojn trankvilo kaj ĝojo kaj repaciĝo. Tial mi nun alpaŝos kaj
prezentos min malkaŝe <i>tia</i> kia mi estas. Kaj nun mi volas provi
miajn fortojn, ankaŭ mi. Ĉu vi — de via flanko — povus aliĝi,
Kroll?</p>

<p>KROLL<br>

Neniam en mia vivo mi kompromisos kun la ruinigantaj fortoj en la
socio.</p>

<p>ROSMER<br>

Lasu nin tamen lukti per noblaj armiloj, — se ni nepre devas.</p>

<p>KROLL<br>

Kiu ne sekvas min en la decidaj vivkonceptoj, lin mi ne plu konas.
Kaj al li mi ne ŝuldas indulgon.</p>

<p>ROSMER<br>

Ĉu tio validas ankaŭ por mi?</p>

<p>KROLL<br>

Vi mem rompis kun mi, Rosmer.</p>

<p>ROSMER<br>

Sed ĉu tio ĉi do <i>estas</i> rompo!</p>

<p>KROLL<br>

Tio ĉi! Estas rompo kun ĉiuj tiuj, kiuj ĝis nun staris proksime al
vi. Vi nun ricevu la sekvojn.</p>

<p class="staging">(<b>Rebekka West</b> envenas de dekstre kaj larĝe malfermas la pordon.)</p>

<p>REBEKKA<br>

Jen do; nun li estas survoje al sia granda oferfesto. Kaj nun ni
povas iri al la tablo. Bonvolu, sinjoro rektoro.</p>

<p>KROLL<br>

<span class="staging">(prenas sian ĉapelon)</span> Bonan nokton, fraŭlino West. Ĉi tie mi ne
plu havas iun mision.</p>

<p>REBEKKA<br>

<span class="staging">(ekscitite)</span> Kio estas? <span class="staging">(fermas la pordon kaj proksimiĝas)</span> Ĉu vi
parolis —?</p>

<p>ROSMER<br>

Nun li scias.</p>

<p>KROLL<br>

Ni ne lasos vin el la manoj, Rosmer. Ni devigos vin reveni al ni.</p>

<p>ROSMER<br>

Tien mi neniam revenos.</p>

<p>KROLL<br>

Ni vidos. Vi ne estas viro por stari sola.</p>

<p>ROSMER<br>

Mi tamen ne restos tute sola. — Ni estas du, por porti la solecon
ĉi tie.</p>

<p>KROLL<br>

Ah —! <span class="staging">(suspekto suprenpafiĝas en li)</span> Ankaŭ tio! La vortoj de Beate
—!</p>

<p>ROSMER<br>

Beate —?</p>

<p>KROLL<br>

<span class="staging">(forpuŝas la penson)</span> Ne, ne, — malbele —. Pardonu min.</p>

<p>ROSMER<br>

Kion? Kiel?</p>

<p>KROLL<br>

Ne pli pri tio. Fi! Pardonu min. Adiaŭ! <span class="staging">(Li iras al la
antaŭĉambra pordo.)</span></p>

<p>ROSMER<br>

<span class="staging">(sekvas lin)</span> Kroll! Tiel ne estu fino inter ni. Morgaŭ mi venos al
vi.</p>

<p>KROLL<br>

<span class="staging">(en la antaŭĉambro, turnas sin)</span> Eĉ ne per via piedo en mian domon!</p>

<p class="staging">(Li prenas sian bastonon kaj foriras. <b>Rosmer</b> staras momenton en la
malferma pordo; poste li fermas ĝin kaj iras al la tablo.)</p>

<p>ROSMER<br>

Ne gravas, Rebekka. Ni tamen eltenos. Ni du fidelaj geamikoj. Vi kaj
mi.</p>

<p>REBEKKA<br>

Pri kio li pensis, laŭ vi, dirante: Fi?</p>

<p>ROSMER<br>

Kara, ne ĝenu vin pri tio. Li eĉ ne mem kredis kion li pensis. Sed
morgaŭ mi iros al li. Bonan nokton!</p>

<p>REBEKKA<br>

Ĉu vi enlitiĝos tiel frue ankaŭ ĉi-vespere? Post tio ĉi?</p>

<p>ROSMER<br>

Ĉi-vespere kiel kutime. Mi sentas malpeziĝon post la malferma
klarigo. Vi vidas, — ke mi estas tute trankvila, kara Rebekka.
Ankaŭ vi estu trankvila. Bonan nokton!</p>

<p>REBEKKA<br>

Bonan nokton, kara amiko! Kaj dormu bone.</p>

<p class="staging">(<b>Rosmer</b> eliras tra la antaŭĉambra pordo; poste oni aŭdas lin
supreniri ŝtuparon. <b>Rebekka</b> aliras kaj tiras sonorilan ŝnuron
apud la forno. Post iom envenas <b>sinjorino Helseth</b> de dekstre.)</p>

<p>REBEKKA<br>

Vi povas depreni de la tablo, sinjorino Helseth. Ĉar la pastoro
volas nenion havi, — kaj la rektoro iris hejmen.</p>

<p>SINJORINO HELSETH<br>

Ĉu la rektoro foriris? Kio do estis al la rektoro?</p>

<p>REBEKKA<br>

<span class="staging">(prenas sian kroĉaĵon)</span> Li antaŭdiris, ke fariĝos ventego —</p>

<p>SINJORINO HELSETH<br>

Strange. Ĉar ne estas nubeto videbla ĉi-vespere.</p>

<p>REBEKKA<br>

Ke li ne renkontu la blankan ĉevalon. Ĉar mi timas, ke ni baldaŭ
aŭdos pri tiaj reaperantoj.</p>

<p>SINJORINO HELSETH<br>

Dio pardonu al vi, fraŭlino! Ne parolu tiel timige.</p>

<p>REBEKKA<br>

Nu, nu, nu —</p>

<p>SINJORINO HELSETH<br>

<span class="staging">(pli mallaŭte)</span> Ĉu la fraŭlino vere kredas, ke estas iu, kiu
baldaŭ forpasos?</p>

<p>REBEKKA<br>

Tute ne. Sed estas multspecaj blankaj ĉevaloj en la mondo, sinjorino
Helseth. — Jes, bonan nokton do. Nun mi iros en mian ĉambron.</p>

<p>SINJORINO HELSETH<br>

Bonan nokton, fraŭlino.</p>

<p class="staging">(Rebekka eliras kun sia kroĉaĵo dekstre.)</p>

<p>SINJORINO HELSETH<br>

<span class="staging">(malŝraŭbas la lampon, agitas la kapon kaj murmuras al si mem)</span>
Jeĉjo, — Jeĉjo. Tiu fraŭlino West. Tiel kiel ŝi foje povas
paroli.</p>


</div>

<div class="acte">
<h3 class="actehead">DUA AKTO</h3>


<p class="staging">(Laborĉambro de <b>Johannes Rosmer</b>. Enirpordo en la muro maldekstre.
En la fono estas pordaperturo kun flankentirita kurteno kondukanta al
la dormoĉambro. Fenestro dekstre, kaj antaŭ ĝi la skribotablo,
kovrata de libroj kaj paperoj. Librobretoj kaj ŝrankoj ĉe la muroj.
Simplaj mebloj. Antikva kanapo kun tablo dekstre antaŭe.)</p>

<p class="staging">(<b>Johannes Rosmer</b>, en hejma surtuto, sidas sur altedorsa seĝo ĉe
la skribotablo. Li tranĉas foliojn kaj foliumas magazinon, kaj
rigardas tie ĉi kaj tie.)</p>

<p class="staging">(Frapiĝas sur la pordo maldekstre.)</p>

<p>ROSMER<br>

<span class="staging">(sen sin turni)</span> Envenu.</p>

<p class="staging">(<b>Rebekka West</b> en matena robo envenas.)</p>

<p>REBEKKA<br>

Bonan matenon.</p>

<p>ROSMER<br>

<span class="staging">(foliumas la magazinon)</span> Bonan matenon, kara. Ĉu vi ion volas?</p>

<p>REBEKKA<br>

Mi nur volas scii ĉu vi bone dormis?</p>

<p>ROSMER<br>

Ho, mi dormis senzorge kaj ĝuinde. Neniujn sonĝojn —. <span class="staging">(turnas sin)</span>
Kaj vi?</p>

<p>REBEKKA<br>

Ho, dankon. Je matenveno —.</p>

<p>ROSMER<br>

Mi ne memoras, ke mi iam sentis min tiel malpeza en la koro kiel nun.
Ho, estas vera bono, ke mi povis malkaŝe diri miajn pensojn.</p>

<p>REBEKKA<br>

Jes, vi ne estus devinta silenti tiel longe, Rosmer.</p>

<p>ROSMER<br>

Mi ne mem komprenas, ke mi povis esti tiel malkuraĝa.</p>

<p>REBEKKA<br>

Nu, ne estis do vere malkuraĝo —</p>

<p>ROSMER<br>

Jes, jes, — kiam mi ĝisfunde pripensas, estis ioma malkuraĝo en
ĝi.</p>

<p>REBEKKA<br>

Des pli kuraĝe ke vi rompis. — <span class="staging">(eksidas ĉe li sur seĝo apud la
skribotablo.)</span> Sed nun mi volas rakonti al vi pri io kion mi faris, —
kaj espereble vi ne ĉagreniĝu.</p>

<p>ROSMER<br>

Ĉagreniĝu? Kara, kiel vi pensas —?</p>

<p>REBEKKA<br>

Jes, ĉar estis iom memdecide de mi, sed —</p>

<p>ROSMER<br>

Nu, do aŭdigu.</p>

<p>REBEKKA<br>

Hieraŭ vespere, kiam tiu Ulrik Brendel estis forironta, — mi sendis
kun li du — tri liniojn al Mortensgård.</p>

<p>ROSMER<br>

<span class="staging">(iom malkvieta)</span> Sed, kara Rebekka —. Nu, kion vi do skribis?</p>

<p>REBEKKA<br>

Mi skribis, ke li farus al vi bonan servon, se li iomete zorgus pri
la malfeliĉulo kaj helpus lin per kio eblus.</p>

<p>ROSMER<br>

Kara, tion vi ne estus devinta fari. Vi nur malhelpis al Brendel per
tio. Kaj Mortensgård estas ja homo, kiun mi deziras teni je distanco
de mi. Vi ja konas la iaman malagrablaĵon inter ni.</p>

<p>REBEKKA<br>

Sed ĉu vi ne pensas, ke estus avantaĝe, denove ekhavi bonajn
rilatojn kun li?</p>

<p>ROSMER<br>

Mi? Kun Mortensgård? Kial vi tiel pensas?</p>

<p>REBEKKA<br>

Jes, ĉar vere sekura vi ja ne povas esti nun, — ĉar venis tio ĉi
inter vi kaj viaj amikoj.</p>

<p>ROSMER<br>

<span class="staging">(rigardas ŝin kaj kapskuas)</span> Ĉu vi vere imagis, ke Kroll aŭ iu el
la aliuloj volus venĝi sin —? Ke ili kapablus —?</p>

<p>REBEKKA<br>

En la unua kolero, kara —. Neniu povas scii certe. Ŝajnas al mi,
laŭ la konduto de la rektoro —</p>

<p>ROSMER<br>

Ho, vi devus koni lin pli bone ol tiel. Kroll estas honestulo trae.
Posttagmeze mi iros al la urbo por paroli kun li. Mi volas paroli kun
ĉiuj. Ho, vi vidos, kiel glate ĉio iros —</p>

<p class="staging">(<b>Sinjorino Helseth</b> venas ĉe la pordo maldekstre.)</p>

<p>REBEKKA<br>

<span class="staging">(ekstaras)</span> Kio estas, sinjorino Helseth?</p>

<p>SINJORINO HELSETH<br>

Rektoro Kroll staras malsupre en la antaŭĉambro.</p>

<p>ROSMER<br>

<span class="staging">(ekstaras rapide)</span> Kroll!</p>

<p>REBEKKA<br>

La rektoro! Ĉu, imagu —!</p>

<p>SINJORINO HELSETH<br>

Li demandas ĉu li povas suprenveni por paroli kun la pastoro.</p>

<p>ROSMER<br>

<span class="staging">(al <b>Rebekka</b>)</span> Kion mi diris! Jes certe li povas. <span class="staging">(iras al la pordo
kaj vokas malsupren la ŝtuparon)</span> Venu supren, kara amiko! Kore
bonvena vi estu!</p>

<p class="staging">(<b>Rosmer</b> tenas la pordon malferma. — <b>Sinjorino Helseth</b> eliras. —
<b>Rebekka</b> tiras la kurtenon antaŭ la pordaperturon. Ŝi ordigas ion
aŭ alian.)</p>

<p>ROSMER<br>

<span class="staging">(silente, kortuŝite)</span> Mi ja sciis ke ne estas la lasta fojo —</p>

<p>KROLL<br>

Hodiaŭ mi vidas la aferojn en tute alia lumo ol hieraŭ.</p>

<p>ROSMER<br>

Jes, ĉu ne, Kroll? Vi faras? Nun, kiam vi estas pripensinta —</p>

<p>KROLL<br>

Vi komplete miskomprenas. <span class="staging">(metas sian ĉapelon sur la tablon ĉe la
kanapo)</span> Gravas por mi paroli kun vi sub kvar okuloj.</p>

<p>ROSMER<br>

Kial fraŭlino West ne povas —?</p>

<p>REBEKKA<br>

Ne, ne, sinjoro Rosmer. Mi eliros.</p>

<p>KROLL<br>

<span class="staging">(rigardas ŝin de supre malsupren)</span> Kaj mi devas peti la fraŭlinon
pardoni ĉar mi venas tiel frue en la tago. Ke mi surprizas vin,
antaŭ ol vi havis tempon por —</p>

<p>REBEKKA<br>

<span class="staging">(ekmiras)</span> Kiel do? Ĉu vi trovas, ke ne konvenas ke ĉi-hejme mi
surmetas matenan robon?</p>

<p>KROLL<br>

Ho, mi petas! Mi ja tute ne scias kio fariĝis kutimo kaj uzo en
Rosmersholm.</p>

<p>ROSMER<br>

Sed Kroll, — vi ja aspektas tute ŝanĝita hodiaŭ!</p>

<p>REBEKKA<br>

Mi retiras min, sinjoro rektoro. <span class="staging">(Ŝi eliras dekstre.)</span></p>

<p>KROLL<br>

Kun via permeso — <span class="staging">(Li eksidas sur la kanapon.)</span></p>

<p>ROSMER<br>

Jes, kara, lasu nin konfide sidi kaj paroli kune.</p>

<p class="staging">(Li eksidas sur seĝon antaŭ la <b>rektoro</b>.)</p>

<p>KROLL<br>

Mi ne fermis okulon de post hieraŭ. Mi kuŝis pensante la tutan
nokton.</p>

<p>ROSMER<br>

Kaj kion vi do diras hodiaŭ?</p>

<p>KROLL<br>

Fariĝos longe, Rosmer. Mi faru ioman enkondukon. Mi povas rakonti al
vi ion pri Ulrik Brendel.</p>

<p>ROSMER<br>

Li estis ĉe vi, ĉu?</p>

<p>KROLL<br>

Ne. Li vizitis fian drinkejon. En la plej fia kompanio kompreneble.
Drinkis kaj regalis tiom longe kiom li ion havis. Poste li insultis
la tutan kanajlaron por esti pleba popolaĉo. Pri tio li ja pravis.
Sed rezultis en bastonado, kaj li ĵetiĝis en la defluilon.</p>

<p>ROSMER<br>

Do li tamen estas neplibonigebla.</p>

<p>KROLL<br>

La surtuton li lombardis. Sed ĝi repreniĝis por li. Divenu de kiu!</p>

<p>ROSMER<br>

De vi eble?</p>

<p>KROLL<br>

Ne. De tiu nobla sinjoro Mortensgård.</p>

<p>ROSMER<br>

Nu do.</p>

<p>KROLL<br>

Mi informiĝis, ke la unua vizito de sinjoro Brendel estis al tiu
idioto kaj plebano.</p>

<p>ROSMER<br>

Estis ja feliĉe por li —.</p>

<p>KROLL<br>

Vere estis. <span class="staging">(klinas sin super la tablon, iom pli proksimen al Rosmer)</span>
Sed nun ni estas en afero, pri kiu mi pro nia malnova — nia antaŭa
amikeco devas averti vin.</p>

<p>ROSMER<br>

Kara, kio do estas <i>tio</i>?</p>

<p>KROLL<br>

Estas <i>tio</i>, ke en tiu ĉi domo iu ludas malantaŭ via dorso.</p>

<p>ROSMER<br>

Kiel vi tion kredas. Ĉu estas Reb— Ĉu estas fraŭlino West, al kiu
vi aludas?</p>

<p>KROLL<br>

Jes, ĝuste. Mi bone komprenas tion de ŝia flanko. Ŝi ja tiom longe
kutimiĝis esti la regantino ĉi tie. Sed tamen —</p>

<p>ROSMER<br>

Kara Kroll, vi tute miskomprenas. Ŝi kaj mi, — ni nenion kaŝas unu
por la alia.</p>

<p>KROLL<br>

Ĉu ŝi ankaŭ konfidis por vi, ke ŝi eniris en korespondadon kun la
redaktoro de “La Lumturo”?</p>

<p>ROSMER<br>

Ho, vi aludas al tiu paro da linioj, kiun ŝi donis al Ulrik Brendel.</p>

<p>KROLL<br>

Vi do eltrovis tion. Kaj ĉu vi konsentas, ke ŝi tiel iniciatas
rilaton kun tiu skandalskribisto, kiu ĉiun semajnon provas ridindigi
min kaj en mia lerneja laboro kaj en mia publika agado?</p>

<p>ROSMER<br>

Kara, tiun flankon de la afero ŝi certe ne pripensis. Kaj cetere ŝi
libere agas, kiel ankaŭ mi.</p>

<p>KROLL<br>

Nu? Jes, tio eble apartenas al la nova direkto, en kiun vi nun venis.
Ĉar kie vi staras, tie kompreneble ankaŭ fraŭlino West staras?</p>

<p>ROSMER<br>

Ŝi faras. Ni du kune fidele laborigis nin antaŭen.</p>

<p>KROLL<br>

<span class="staging">(rigardas lin kaj malrapide skuas la kapon)</span> Ho vi blinda, delogita
viro!</p>

<p>ROSMER<br>

Mi? Kiel vi havas tian penson?</p>

<p>KROLL<br>

Ĉar mi ne kuraĝas — ne <i>volas</i> pensi la plej fian. Ne, ne; lasu
min finparoli. — Vi ja vere alte taksas mian amikecon, Rosmer? Kaj
ankaŭ mian estimon? Ĉu ne?</p>

<p>ROSMER<br>

Tiun demandon mi ja ne bezonas respondi.</p>

<p>KROLL<br>

Nu, sed estas aliaj aferoj, kiuj postulas respondon, — plena klarigo
de via flanko. — Ĉu vi akceptas, ke mi faru ian ekzamenadon —?</p>

<p>ROSMER<br>

Ekzamenadon?</p>

<p>KROLL<br>

Jes, ke mi demandas vin pri io kaj alia, kio eble estus embarase por
vi memori. Vidu, — tio pri via apostateco, — nu via libereco, kiel
vi nomas ĝin, — tio dependas de multaj aliaj aferoj, kiujn vi pro
vi mem devas klarigi por mi.</p>

<p>ROSMER<br>

Kara, demandu pri kio ajn. Mi havas nenion kaŝindan.</p>

<p>KROLL<br>

Do diru al mi, — kio laŭ vi estis la vere profunda kialo por la
memmortigo de Beate?</p>

<p>ROSMER<br>

Ĉu vi dubas pri tio? Aŭ pli ĝuste, ĉu oni povas demandi pri
kialoj por tio, kion malfeliĉa, malsana, nerespondeculino faras?</p>

<p>KROLL<br>

Ĉu vi estas certa, ke Beate estis tute nerespodeca? La kuracistoj
almenaŭ opiniis, ke tio eble ne estas certa.</p>

<p>ROSMER<br>

Se la kuracistoj estus ŝin vidinta tia, kia mi vidis ŝin multajn
fojojn, ili ne dubus.</p>

<p>KROLL<br>

Ankaŭ mi ne dubis tiam.</p>

<p>ROSMER<br>

Ho ne, bedaŭrinde ne eblis dubi. Mi ja rakontis al vi pri ŝia
senrega, sovaĝa pasio, — kiun ŝi postulis, ke mi reciproku. Ho la
teruro kiun ŝi enigis en min! Kaj ankaŭ ŝiaj senkialaj ĉagrenigaj
memriproĉoj la lastajn jarojn.</p>

<p>KROLL<br>

Jes, kiam ŝi informiĝis, ke ŝi la tutan vivon restus seninfana.</p>

<p>ROSMER<br>

Nu, pensu do mem —. Tia pelanta, terura suferego pri io tute ekster
ŝia kulpo —! Kaj ŝi estus respondeckapabla?</p>

<p>KROLL<br>

Hm —. Ĉu vi memoras, ĉu vi tiam havis librojn en la domo, kiuj
temis pri la celo de geedzeco — laŭ nia moderna, progresa koncepto?</p>

<p>ROSMER<br>

Mi memoras, ke fraŭlino West pruntedonis al mi iun tian verkon. Ĉar
ŝi ja heredis la libraron de la doktoro, kiel vi scias. Sed kara
Kroll, vi do ne opinias, ke ni estis tiel senatentaj por inici la
malsanulinon en tiaj aferoj? Mi povas certigi al vi laŭte kaj kore,
ke ni pro nenio kulpas. Estis ŝiaj propraj konfuzitaj cerbaj nervoj,
kiuj pelis ŝin sur la vojojn de deliro.</p>

<p>KROLL<br>

Unu aferon mi tamen povas rakonti al vi nun. Kaj tio estas, ke la
bedaŭrinda, turmentita kaj konfuzita Beate finis sian propran vivon,
por ke vi vivu feliĉe, — vivu libere kaj — laŭ via deziro.</p>

<p>ROSMER<br>

<span class="staging">(duone ekstaras de la seĝo)</span> Kion vi aludas per tio?</p>

<p>KROLL<br>

Aŭskultu min nun trankvile, Rosmer. Ĉar nun mi povas priparoli
tion. En sia lasta vivojaro ŝi vizitis min du fojojn por plendi pri
sia timo kaj sia malespero.</p>

<p>ROSMER<br>

Pro la sama.</p>

<p>KROLL<br>

Ne. La unuan fojon ŝi diris aserte, ke vi estas sur la vojo de
apostatado. Ke vi volis rompi kun la kredo de viaj patroj —</p>

<p>ROSMER<br>

<span class="staging">(vigle)</span> Kion vi jen diras ne eblas, Kroll! Tute neeblas! Vi eraras en
tio ĉi.</p>

<p>KROLL<br>

Kial?</p>

<p>ROSMER<br>

Jes, ĉar tiom longe kiom Beate vivis, mi ankoraŭ luktis en dubo kun
mi mem. Kaj tiun lukton mi elluktis sola kaj en kompleta silento. Mi
pensas, ke eĉ ne Rebekka —</p>

<p>KROLL<br>

Rebekka?</p>

<p>ROSMER<br>

Nu ja, — fraŭlino West. Mi nomas ŝin tiel pro facileco.</p>

<p>KROLL<br>

Mi rimarkis tion.</p>

<p>ROSMER<br>

Tial ne estas kompreneble, kiel Beate estus povinta ekhavi tiun
ideon. Kaj kial ŝi ne al mi mem tion priparolis? Kaj tion ŝi neniam
faris. Neniam eĉ ne per unu sola vorto.</p>

<p>KROLL<br>

Kompatindulino, — ŝi petegis al mi, ke mi parolu.</p>

<p>ROSMER<br>

Kaj kial vi ne faris?</p>

<p>KROLL<br>

Ĉu mi tiam momenton povus dubi, ke ŝi estis mense malsana? Tia
akuzo kontraŭ homo kiel vi! — Kaj ŝi revenis, — iom pli ol
monaton poste. Tiam ŝi aspektis pli trankvile. Sed elirante ŝi
diris: Ili povas nun baldaŭ atendi la blankan ĉevalon en
Rosmersholm.</p>

<p>ROSMER<br>

Nu, nu. La blanka ĉevalo, — ĝin ŝi ofte menciis.</p>

<p>KROLL<br>

Kaj kiam mi provis deturni ŝin de tiuj malĝojaj pensoj, ŝi nur
respondis: “Ne restas longa tempo por mi. Ĉar nun Johannes
devas baldaŭ edzinigi Rebekka”.</p>

<p>ROSMER<br>

<span class="staging">(preskaŭ konsternita)</span> Kion vi diras —! Mi edzinigi —!</p>

<p>KROLL<br>

Okazis ĵaŭdon posttagmeze. — Sabaton vespere ŝi ĵetis sin de la
ponteto kaj en la muelejan akvofalon.</p>

<p>ROSMER<br>

Kaj vi, kiu ne avertis nin —!</p>

<p>KROLL<br>

Vi ja mem scias kiom da fojoj ŝi aludis, ke baldaŭ ŝi devus morti.</p>

<p>ROSMER<br>

Mi ja scias. Sed tamen; — vi <i>estus devinta</i> averti nin!</p>

<p>KROLL<br>

Mi intencis. Sed tiam estis tro malfrue.</p>

<p>ROSMER<br>

Sed kial vi ne poste —? Kial vi prisilentis tion?</p>

<p>KROLL<br>

Por kio turmentadi kaj korŝiradi vin ankoraŭ pli? Mi ja konsideris
ĉion kiel nuraj senfundaj, konfuzaj fantaziaĵoj. — Ĝis hieraŭ
vespere.</p>

<p>ROSMER<br>

Do nun ne plu?</p>

<p>KROLL<br>

Ĉu Beate ne vidis klare, kiam ŝi diris, ke vi estis forlasonta vian
infanan kredon?</p>

<p>ROSMER<br>

<span class="staging">(fiksrigardas rekte antaŭen)</span> Jes, tion mi ne komprenas. Estas la
plej nekomprenebla en la mondo.</p>

<p>KROLL<br>

Nekomprenebla aŭ ne, — tamen tiel estas. Kaj nun mi demandas al vi,
Rosmer, — kiom da vero troviĝas en ŝia alia kulpigo? En la lasta,
mi aludas.</p>

<p>ROSMER<br>

Kulpigo? Ĉu <i>tio</i> estis kulpigo?</p>

<p>KROLL<br>

Vi eble notis, kiel venis ŝiaj vortoj. Ŝi volis foriri, diris ŝi
—. Kial? Nu?</p>

<p>ROSMER<br>

Jes, por ke mi edzinigu Rebekka —.</p>

<p>KROLL<br>

La vortoj ne ĝuste tiel venis. Beate esprimis sin alimaniere. Ŝi
diris: Ne restas por mi longa tempo. Ĉar nun Johannes devas
<i>baldaŭ</i> edzinigi Rebekka.</p>

<p>ROSMER<br>

<span class="staging">(rigardas lin momenton; kaj li ekstaras)</span> Nun mi komprenas vin, Kroll.</p>

<p>KROLL<br>

Kaj jen? Kia via respondo?</p>

<p>ROSMER<br>

<span class="staging">(ĉiam silente sinrega)</span> Al io tiel absurda —? La sola ĝusta
respondo estus montri al la pordo.</p>

<p>KROLL<br>

<span class="staging">(ekstaras)</span> Perfekte.</p>

<p>ROSMER<br>

<span class="staging">(starigas sin antaŭ lin)</span> Aŭskultu. Jarlonge, — ekde kiam Beate
forpasis, — Rebekka West kaj mi vivas solaj ĉi tie en Rosmersholm.
Dum tiu longa tempo vi konas la kulpigon de Beate kontraŭ ni. Sed
neniam momenton mi rimarkis, ke vi ofendiĝis, ke Rebekka kaj mi
vivas kune ĉi tie.</p>

<p>KROLL<br>

Mi ne sciis antaŭ hieraŭ, ke estas apostato kaj — liberigita
virino, kiuj havas tiun kunvivon.</p>

<p>ROSMER<br>

Ah —! Vi do opinias, ke ne troviĝas puraj animoj en apostatoj kaj
liberigitulinoj. Vi ne kredas, ke ili havas postulon al dececo en si
mem kiel naturan bezonon!</p>

<p>KROLL<br>

Mi ne bazigas ion sur tian dececon, kiu ne havas sian radikon en la
kredo de la eklezio.</p>

<p>ROSMER<br>

Kaj tion vi validigas ankaŭ por Rebekka kaj mi? Pri la rilato inter
ŝi kaj mi —?</p>

<p>KROLL<br>

Mi ne povas, favore al vi du, flankenigi la opinion, ke ne estas
profunda fendego inter la libera penso kaj — hm.</p>

<p>ROSMER<br>

Kaj kio —?</p>

<p>KROLL<br>

— kaj la libera amo, ĉar vi nepre volas tion aŭdi.</p>

<p>ROSMER<br>

<span class="staging">(malrapide)</span> Kaj vi ne hontas diri tiaĵon al mi! Vi, kiu konas min
ekde mia plej frua juneco.</p>

<p>KROLL<br>

Ĝuste tial. Mi scias, kiel facile vi lasas vin influi de la homoj al
kiuj vi interrilatas. Kaj tiu via Rebekka —. Nu, tiu fraŭlino West,
— ŝin ni ja vere ne sufiĉe konas. Mallonge, Rosmer, — mi ne
malkaptas vin. Kaj vi mem, — vi devas savi vin en ĝusta tempo.</p>

<p>ROSMER<br>

Savi min? Kiel —?</p>

<p class="staging">(<b>Sinjorino Helseth</b> enrigardas tra la pordo maldekstre.)</p>

<p>ROSMER<br>

Kion vi volas?</p>

<p>SINJORINO HELSETH<br>

Mi petus la fraŭlinon veni malsupren.</p>

<p>ROSMER<br>

La fraŭlino ne estas ĉi-supre.</p>

<p>SINJORINO HELSETH<br>

Nu? <span class="staging">(ĉirkaŭrigardas)</span> Strange. <span class="staging">(Ŝi eliras.)</span></p>

<p>ROSMER<br>

Vi diris —?</p>

<p>KROLL<br>

Aŭdu nun. Kio ĉi tie okazis sekrete dum Beate vivis, — kaj kio
daŭre okazas, — tion mi ne volas pli profunde esplori. Vi estis ja
vere malfeliĉa en via geedzeco. Kaj tio parolu por via senkulpiĝo —</p>

<p>ROSMER<br>

Ho, kiel malprofunde vi efektive konas min.</p>

<p>KROLL<br>

Ne interrompu min. <i>Tion</i> mi volas diri, — ke se tiu kuna vivo kun
fraŭlino West daŭru, estas absolute necese, ke vi silentigu la
ŝanĝon, — la bedaŭrindan apostatadon, — al kiu ŝi logis vin.
Lasu min paroli! Lasu min paroli! Mi diras, ke se malbone estu, do en
la nomo de Dio, pensu kaj opiniu kaj kredu kion ajn, kion vi volas —
en kiu ajn direkto. Sed tenu viajn opiniojn por vi mem. Tio ĉi estas
ja pure persona afero. Ne necesiĝas elkriadi tiaĵon super la tutan
landon.</p>

<p>ROSMER<br>

Necesas por mi veni el falsa kaj dubinda situacio.</p>

<p>KROLL<br>

Sed vi havas devon al la tradicioj de via parencaro, Rosmer! Memoru
tion! Ekde transmemoraj tempoj Rosmersholm estis hejmo por deco kaj
ordo, — por respektinda estimo antaŭ ĉio alte tenata kaj sankciita
de la plej bonaj homoj en la socio. La tuta regiono stampiĝis de
Rosmersholm. Kaŭziĝos fatala, neriparebla konfuzo, se kuros
onidiro, ke vi mem rompis kion mi volas nomi la rosmeran familian
idealon.</p>

<p>ROSMER<br>

Kara Kroll, — mi ne vidas la aferon tiel. Ŝajnas al mi, ke estas
mia nerifuzebla devo fari iom da lumo kaj ĝojo ĉi tie, kie la
parencaro Rosmer kreis sombron kaj pezon tra longaj, longaj tempoj.</p>

<p>KROLL<br>

<span class="staging">(rigardas lin severe)</span> Jes, estus meritinda ago de viro, per kiu la
parencara vico forpasas. Lasu tian penson kuŝi nun. Ne estas konvena
laboro por vi. Vi estas kreita por vivi kiel la silenta esploristo.</p>

<p>ROSMER<br>

Eble tiel estas. Sed mi tamen unu fojon volas partopreni en la
vivolukto, ankaŭ mi.</p>

<p>KROLL<br>

Tiu vivolukto, — ĉu vi scias kia ĝi fariĝos por vi? Fariĝos
lukto por vivo kaj morto kun ĉiuj viaj amikoj.</p>

<p>ROSMER<br>

<span class="staging">(silente)</span> Ili do certe ne estas same fanatikaj kiel vi.</p>

<p>KROLL<br>

Vi estas naiva animo, Rosmer. Sensperta animo vi estas. Vi ne
suspektas, kiel frakase la ŝtormo ruliĝos super vin.</p>

<p class="staging">(<b>Sinjorino Helseth</b> malfermetas la pordon maldekstre.)</p>

<p>SINJORINO HELSETH<br>

Mi demandus de la fraŭlino —</p>

<p>ROSMER<br>

Kio estas?</p>

<p>SINJORINO HELSETH<br>

Estas iu malsupre, kiu volus paroli momenton kun la pastoro.</p>

<p>ROSMER<br>

Ĉu estas li, kiu vizitetis hieraŭ vespere?</p>

<p>SINJORINO HELSETH<br>

Ne, estas tiu sinjoro Mortensgård.</p>

<p>ROSMER<br>

Mortensgård!</p>

<p>KROLL<br>

Aha! Al tio do! Al tio jam!</p>

<p>ROSMER<br>

Kion li volas al mi? Kial vi ne petis lin foriri?</p>

<p>SINJORINO HELSETH<br>

La fraŭlino diris, ke mi demandu ĉu li povus suprenveni.</p>

<p>ROSMER<br>

Diru al li, ke iu jam ĉeestas —</p>

<p>KROLL<br>

<span class="staging">(al <b>sinjorino Helseth</b>)</span> Vi permesu al li suprenveni, sinjorino.</p>

<p class="staging">(<b>Sinjorino Helseth</b> eliras.)</p>

<p>KROLL<br>

<span class="staging">(prenas sian ĉapelon)</span> Mi cedas la kampon — ĝis plue. Sed la ĉefa
batalo ankoraŭ ne luktiĝis.</p>

<p>ROSMER<br>

Je mia vivo, Kroll, — mi havas nenion kune kun Mortensgård.</p>

<p>KROLL<br>

Mi ne plu kredas vin. Je neniu punkto. En neniu rilato mi plu kredos
vin de nun. Nun estos lukto per akraj armiloj. Ni volas provi fari
vin nedanĝera.</p>

<p>ROSMER<br>

Ho, Kroll, — kiel profunde, — kiel abisme profunde vi nun staras!</p>

<p>KROLL<br>

Mi? Kaj tion diras iu kiel vi! Memoru Beate!</p>

<p>ROSMER<br>

Ĉu al <i>tio</i> vi revenas!</p>

<p>KROLL<br>

Ne. La enigmo de la mueleja akvofalo vi devas solvi laŭ via
konscienco, — se vi daŭre tiaĵon havas.</p>

<p class="staging">(<b>Peder Mortensgård</b> envenas malrapide kaj silente tra la pordo
maldekstre. Li estas malalta, maldika viro kun maldensa ruĝeta
hararo kaj barbo.)</p>

<p>KROLL<br>

<span class="staging">(kun malama okulĵeto)</span> Nu, “La Lumturo” do —. Ekbruligita
en Rosmersholm. <span class="staging">(butonumas sian surtuton)</span> Jes, mi do ne bezonas dubi
pri la direkto stiri.</p>

<p>MORTENSGÅRD<br>

<span class="staging">(malsovaĝe)</span> “La Lumturo” ĉiam lumos por ĝvidi la
rektoron hejmen.</p>

<p>KROLL<br>

Jes, vi longe montris vian bonan volon. Ekzistas ja ordono, ke ni ne
faru falsan ateston kontraŭ nian proksimulo —</p>

<p>MORTENSGÅRD<br>

La rektoro ne bezonas instrui min pri la ordonoj.</p>

<p>KROLL<br>

Eĉ ne pri la sesa?</p>

<p>ROSMER<br>

Kroll —!</p>

<p>MORTENSGÅRD<br>

Se bezoniĝus, la pastoro do estus la plej proksima.</p>

<p>KROLL<br>

<span class="staging">(kun subpremata moko)</span> La pastoro? Jes, sendiskute pastoro Rosmer
estas la plej proksima viro en <i>tiu</i> rilato. — Bonan profiton, miaj
sinjoroj!</p>

<p class="staging">(Li eliras kaj frapas la pordon post si.)</p>

<p>ROSMER<br>

<span class="staging">(restas rigardanta al la pordo kaj diras al si mem)</span> Nu ja, do estu
tiel. <span class="staging">(turnas sin)</span> Diru al mi, sinjoro Mortensgård, kio kondukas vin
ĉi tien al mi?</p>

<p>MORTENSGÅRD<br>

Vere estis sinjorino West, kiun mi serĉis. Mi pensis, ke mi devas
danki ŝin pro la bona letero, kiun mi ricevis de ŝi hieraŭ.</p>

<p>ROSMER<br>

Mi scias, ke ŝi skribis al vi. Ĉu vi parolis kun ŝi?</p>

<p>MORTENSGÅRD<br>

Iomete. <span class="staging">(kun eta rideto)</span> Mi aŭdas, ke la konceptoj iel ŝanĝiĝis
ĉi tie en Rosmersholm.</p>

<p>ROSMER<br>

Miaj konceptoj ŝanĝiĝis multe. Mi povas preskaŭ diri — en ĉio.</p>

<p>MORTENSGÅRD<br>

Ŝi tion diris, la fraŭlino. Tial ŝi opiniis, ke mi devus supreniri
por paroli kun la pastoro.</p>

<p>ROSMER<br>

Pri kio, sinjoro Mortensgård?</p>

<p>MORTENSGÅRD<br>

Ĉu mi rajtas rakonti en “La Lumturo”, ke vi adoptis aliajn
ideojn, — kaj ke vi aliĝas al la ideoj pri libereco kaj progreso?</p>

<p>ROSMER<br>

Bonvole. Mi eĉ petas vin rakonti tion.</p>

<p>MORTENSGÅRD<br>

Do presiĝos morgaŭ matene. Estos granda kaj grava novaĵo, ke
pastoro Rosmer en Rosmersholm intencas lukti por la afero de lumo
ankaŭ en <i>tiu</i> senco.</p>

<p>ROSMER<br>

Mi ne vere komprenas vin.</p>

<p>MORTENSGÅRD<br>

Mi diras, ke por nia partio estas forta morala apogo ĉiun fojon,
kiam ni gajnas seriozan, kristanan apoganton.</p>

<p>ROSMER<br>

<span class="staging">(iomete surprizata)</span> Vi do ne scias —? Ĉu fraŭlino West ne rakontis
al vi ankaŭ <i>tion</i>?</p>

<p>MORTENSGÅRD<br>

Kion, sinjoro pastoro? Io urĝis por la fraŭlino. Ŝi diris, ke mi
supreniru por aŭdi pli de vi mem.</p>

<p>ROSMER<br>

Nu, mi do volas diri al vi, ke mi liberigis min komplete. Al ĉiuj
flankoj. Mi staras nun sen iu ajn rilato al la doktrino de la
eklezio. De hodiaŭ tiuj aferoj tute ne rilatas al mi.</p>

<p>MORTENSGÅRD<br>

<span class="staging">(rigardas lin konfuzite)</span> Ne, — eĉ se la luno falis teren, mi ne
fariĝus —! Eĉ la pastoro liberigas sin —!</p>

<p>ROSMER<br>

Jes, mi nun staras tie, kie vi mem estas starinta dum longa tempo.
Pri tio vi do povas informi en “La Lumturo” morgaŭ.</p>

<p>MORTENSGÅRD<br>

Ankaŭ tio. Ne, kara pastoro —. Pardonu min, — sed tiun flankon de
la afero ni ne devas tuŝi.</p>

<p>ROSMER<br>

Ne tuŝi tion ĉi?</p>

<p>MORTENSGÅRD<br>

Ne intertempe, mi pensas.</p>

<p>ROSMER<br>

Sed mi ne komprenas —.</p>

<p>MORTENSGÅRD<br>

Jes, vidu, sinjoro pastoro —. Vi ja ne estas tiel sperta pri la
cirkonstancoj kiel mi, mi opinias. Sed ĉar vi nun aliĝis al la
libereca movado, — kaj ĉar vi, — kiel diris fraŭlino West, —
volas partopreni en la movado, — vi certe tion faras por esti kiel
eble plej utila kaj al la direkto kaj al la movado.</p>

<p>ROSMER<br>

Jes, tion mi ege bonvolas.</p>

<p>MORTENSGÅRD<br>

Nu; sed jen mi volas sciigi al vi, sinjoro pastoro, ke se vi malkaŝe
elpaŝos kun tio ĉi pri via apostatado de la eklezio, vi ligos viajn
proprajn manojn surloke.</p>

<p>ROSMER<br>

Vi opinias, ĉu?</p>

<p>MORTENSGÅRD<br>

Jes, vi estu certa, ke tiam restos ne multe por vi fari en ĉi tiu
regiono. Kaj cetere, — el libereculoj ni havas sufiĉan nombron
antaŭe, sinjoro pastoro. Mi dirus, — ni havas tro multajn tiajn
ulojn. Kion la partio bezonas, estas kristanaj elementoj, — ion,
kion ĉiuj povas respekti. <i>Jen</i> kio mankas al ni tiel grave. Tial
estas plej konsilinde, ke vi ne malkaŝu tiaĵon, kiu ne koncernas la
publikon. Jen mia opinio.</p>

<p>ROSMER<br>

Nu tiel. Vi do ne kuraĝas ekrilati kun mi, se mi konfesas mian
apostatadon?</p>

<p>MORTENSGÅRD<br>

<span class="staging">(agitas la kapon)</span> Mi nevolonte kuraĝas, sinjoro pastoro. Lastatempe
mi sekvis la regulon, neniam apogi ion aŭ iun, kiuj atakas la
ekleziajn aferojn.</p>

<p>ROSMER<br>

Ĉu vi mem do lastatempe returnis al la kredo?</p>

<p>MORTENSGÅRD<br>

Tio estas aparta afero.</p>

<p>ROSMER<br>

Nu, tiel do. Nun mi komprenas vin.</p>

<p>MORTENSGÅRD<br>

Sinjoro pastoro, — vi devus memori, ke mi, — precipe mi, — ne
havas plenan liberecon por agi.</p>

<p>ROSMER<br>

Kio do ligas vin?</p>

<p>MORTENSGÅRD<br>

Tio ligas min, ke mi estas stampita viro.</p>

<p>ROSMER<br>

Ah, nu tiel.</p>

<p>MORTENSGÅRD<br>

Stampita viro, sinjoro pastoro. Tion precipe vi devus memori. Ĉar
estis ja vi unue, kiu stampis min.</p>

<p>ROSMER<br>

Se tiam mi estus starinta kie mi nun staras, mi traktus vian pekon
per pli indulgaj manoj.</p>

<p>MORTENSGÅRD<br>

Tion pensas ankaŭ mi. Sed nun estas tro malfrue. Vi stampis min unu
fojon por ĉiam. Stampis min por la tuta vivo. Nu, vi eble ne plene
komprenas, kio al tio sekvas. Sed nun vi eble baldaŭ spertos tiun
bruldoloron mem, sinjoro pastoro.</p>

<p>ROSMER<br>

Mi?</p>

<p>MORTENSGÅRD<br>

Jes. Ĉar vi do ne kredas, ke rektoro Kroll kaj lia rondo donos
absolvon por tia rompo, kiel la via? Kaj “La Gubernia Gazeto”
certe fariĝos iom sanga laŭdire. Povas okazi, ke ankaŭ vi
fariĝos stampita viro.</p>

<p>ROSMER<br>

Mi sentas min nevundebla en ĉiuj personaj rilatoj, sinjoro
Mortensgård. Mia konduto ne estas pridubebla.</p>

<p>MORTENSGÅRD<br>

<span class="staging">(kun afableta rideto)</span> Estas fiera vorto, tio, sinjoro pastoro.</p>

<p>ROSMER<br>

Povas esti. Sed mi rajtas uzi tian vorton.</p>

<p>MORTENSGÅRD<br>

Eĉ se vi esplorus vian konduton tiel profunde, kiel vi iam esploris
la mian?</p>

<p>ROSMER<br>

Vi parolas tiel strange. Al kio vi aludas? Ĉu al io difinita?</p>

<p>MORTENSGÅRD<br>

Jes, estas difinita afero. Nur unu sola. Sed <i>tiu</i> eblus fariĝi
sufiĉe malagrabla, se malicaj kontraŭuloj informiĝus pri ĝi.</p>

<p>ROSMER<br>

Vi bonvole sciigu, kio tio estus.</p>

<p>MORTENSGÅRD<br>

Ĉu la pastoro ne povas mem diveni?</p>

<p>ROSMER<br>

Ne, tute ne. Neniel.</p>

<p>MORTENSGÅRD<br>

Nu ja, mi devas do malligi la sakon. — Mi havas en mia zorgo
strangan leteron skribita ĉi tie en Rosmersholm.</p>

<p>ROSMER<br>

La leteron de fraŭlino West, vi aludas? Ĉu ĝi estas tiom stranga?</p>

<p>MORTENSGÅRD<br>

Ne, tiu letero ne estas stranga. Sed mi iam ricevis alian leteron de
ĉi tiu domo.</p>

<p>ROSMER<br>

Ankaŭ de fraŭlino West?</p>

<p>MORTENSGÅRD<br>

Ne, sinjoro pastoro.</p>

<p>ROSMER<br>

Nu, de kiu do? De kiu?</p>

<p>MORTENSGÅRD<br>

De karmemora sinjorino.</p>

<p>ROSMER<br>

De mia edzino! Vi ricevis leteron de mia edzino, ĉu?</p>

<p>MORTENSGÅRD<br>

Jes, mi havas ĝin.</p>

<p>ROSMER<br>

Kiam?</p>

<p>MORTENSGÅRD<br>

Estis en la lasta vivotempo de la karmemora sinjorino. Povas nun esti
antaŭ jaro kaj duono. Kaj tiu letero estas stranga.</p>

<p>ROSMER<br>

Vi certe scias, ke mia edzino estis mense malsana tiun tempon.</p>

<p>MORTENSGÅRD<br>

Jes, mi scias, ke multaj opiniis tion. Sed ŝajnas al mi, ke oni ne
povas ion tian rimarki el la letero. Kiam mi diras, ke la letero
estas stranga, tio estas pro alia kaŭzo.</p>

<p>ROSMER<br>

Kaj, je la mondo, kion elpensis mia bedaŭrinda edzino por skribi al
vi?</p>

<p>MORTENSGÅRD<br>

Mi havas la leteron hejme. Ŝi komencas proksimume tiel, ke ŝi vivas
en timo kaj teruro. Ĉar ĉi tie estas tiom da malbonaj homoj. Kaj
tiuj homoj vivas nur por malutili al vi.</p>

<p>ROSMER<br>

Mi?</p>

<p>MORTENSGÅRD<br>

Jes, tiel ŝi skribas. Kaj jen la plej stranga. Ĉu mi tion menciu,
sinjoro pastoro?</p>

<p>ROSMER<br>

Jes certe! Ĉion. Senrezerve.</p>

<p>MORTENSGÅRD<br>

La karmemora sinjorino petegas min esti grandanima. Ŝi scias,
skribas ŝi, ke estas la pastoro, kiu eksigis min de mia instruista
posteno. Kaj ŝi kore petas, ke mi ne venĝu min.</p>

<p>ROSMER<br>

Kiel ŝi pensis, ke vi povus venĝi vin?</p>

<p>MORTENSGÅRD<br>

Ŝi skribis en la letero, ke se mi aŭdus onidirojn, ke pekoj okazus
en Rosmersholm, mi ne devus fidi tiaĵojn, ĉar estas nur malicaj
homoj, kiuj disvastigis tiajn onidirojn por igi vin malfeliĉa.</p>

<p>ROSMER<br>

Ĉu tio estas en la letero?</p>

<p>MORTENSGÅRD<br>

La pastoro povas mem legi ĝin je okazo.</p>

<p>ROSMER<br>

Sed mi ne komprenas —! Kion ŝi do imagis, kion tiaj onidiroj
aludus?</p>

<p>MORTENSGÅRD<br>

Unue ke la pastoro forlasis sian infanecan kredon. Tion la sinjorino
definitive neis — tiam. Kaj poste — hm —</p>

<p>ROSMER<br>

Poste?</p>

<p>MORTENSGÅRD<br>

Poste ŝi skribas, — kaj tio estas tre konfuza, — ke ŝi ne konas
iun pekan rilaton en Rosmersholm. Ke neniam fariĝis maljusteco
kontraŭ ŝin. Kaj se onidiroj pri tiaĵoj disvastiĝus, ŝi petegas
min ne tuŝi tion en “La Lumturo”.</p>

<p>ROSMER<br>

Neniu nomo menciiĝas?</p>

<p>MORTENSGÅRD<br>

Ne.</p>

<p>ROSMER<br>

Kiu portis al vi tiun leteron?</p>

<p>MORTENSGÅRD<br>

Mi promesis ne diri. Ĝi portiĝis al mi iun vesperon en krepusko.</p>

<p>ROSMER<br>

Se vi estus tuj demandinta, vi informiĝus, ke mia bedaŭrinda,
malfeliĉa edzino ne estis tute respondeckapabla.</p>

<p>MORTENSGÅRD<br>

Mi ja demandis, sinjoro pastoro. Sed mi devas diri, ke mi ne ĝuste
ricevis <i>tiun</i> impreson.</p>

<p>ROSMER<br>

Ĉu ne? — Sed kial vi vere informas min pri tiu malnova, konfuza
letero?</p>

<p>MORTENSGÅRD<br>

Por konsili vin esti ekstreme singardema, pastoro Rosmer.</p>

<p>ROSMER<br>

En mia vivo, vi aludas?</p>

<p>MORTENSGÅRD<br>

Jes. Memoru, ke de nun vi ne estas protektata viro.</p>

<p>ROSMER<br>

Vi do subtenas la kredon, ke estas io kaŝinda?</p>

<p>MORTENSGÅRD<br>

Mi ne scias, kial libereca viro ne vivus la vivon plej eble plene.
Sed, kiel dirite, estu singardema post ĉi tiu tago. Se io onidirus
kontraŭe al la antaŭjuĝoj, estu certa, ke la tuta libera spirita
movado kulpiĝus pro ĝi. — Adiaŭ, pastoro Rosmer.</p>

<p>ROSMER<br>

Adiaŭ.</p>

<p>MORTENSGÅRD<br>

Kaj nun mi iros rekte al la presejo por presi la grandan novaĵon en
“La Lumturo”.</p>

<p>ROSMER<br>

Presu ĉion.</p>

<p>MORTENSGÅRD<br>

Mi presas ĉion, kion la publiko bezonas scii.</p>

<p class="staging">(Li salutas kaj eliras. <b>Rosmer</b> restas staranta apud la pordo, dum
<b>Mortensgård</b> malsupreniras la ŝtuparon. Oni aŭdas la eksteran
pordon fermiĝi.)</p>

<p>ROSMER<br>

<span class="staging">(ĉe la pordo, vokas mallaŭte)</span> Rebekka! Re—. Hm. <span class="staging">(laŭte)</span>
Sinjorino Helseth, ĉu fraŭlino West ne estas tie malsupre?</p>

<p>SINJORINO HELSETH<br>

<span class="staging">(aŭdiĝas malsupre en la antaŭĉambro)</span> Ne, sinjoro pastoro, ĉi tie
ŝi ne estas.</p>

<p class="staging">(La kurteno en la fono flankentiriĝas. <b>Rebekka</b> aperas en la
pordaperturo.)</p>

<p>REBEKKA<br>

Rosmer!</p>

<p>ROSMER<br>

<span class="staging">(turnas sin)</span> Kio! Ĉu vi estis en mia dormoĉambro! Kara, kion vi tie
faris?</p>

<p>REBEKKA<br>

<span class="staging">(iras al li)</span> Mi ŝtelaŭskultis.</p>

<p>ROSMER<br>

Tamen, Rebekka, kiel vi do povis!</p>

<p>REBEKKA<br>

Jes, mi povis. Li tiel malbele vortumis, — tion pri la matena robo
—</p>

<p>ROSMER<br>

Ah, vi do estis tie, kiam Kroll —?</p>

<p>REBEKKA<br>

Jes. Mi volis scii, kio kaŝiĝis inside en li.</p>

<p>ROSMER<br>

Mi ja estus rakontonta.</p>

<p>REBEKKA<br>

Vi apenaŭ rakontus ĉion. Kaj certe ne per liaj propraj vortoj.</p>

<p>ROSMER<br>

Vi ĉion aŭdis, ĉu?</p>

<p>REBEKKA<br>

La plimulton, mi pensas. Mi devis tempeton malsupreniri, kiam
Mortensgård venis.</p>

<p>ROSMER<br>

Kaj ree supren —</p>

<p>REBEKKA<br>

Ne lasu vin ĝeni, kara amiko.</p>

<p>ROSMER<br>

Faru ĉion, kion vi mem trovas justa kaj ĝusta. Vi ja havas vian
plenan liberecon. — Sed kion vi sekve diras, Rebekka —? Ho, ŝajnas
al mi, ke neniam antaŭe mi bezonis vin tiel forte kiel nun.</p>

<p>REBEKKA<br>

Ni ambaŭ ja antaŭsciis kio foje venus.</p>

<p>ROSMER<br>

Ne, ne, — ne tio ĉi.</p>

<p>REBEKKA<br>

Ne tio ĉi?</p>

<p>ROSMER<br>

Mi ja pensis, ke frue aŭ malfrue nia bela amikeco estus ĵetmakulata
kaj suspektindigata. Sed ne de Kroll. De li mi neniam imagis tiaĵon.
Sed de tiu svarmo kun krudaj animoj kaj malnoblaj okuloj. Ho jes, —
mi ja havis kaŭzon por tio, kiam mi tiel gardeme per vualo kovris
nian ligon. Estis danĝera sekreto.</p>

<p>REBEKKA<br>

Ho, ĉu estas ĝeninda, la juĝo de aliuloj! Ni ja scias en ni mem,
ke ni estas senkulpaj.</p>

<p>ROSMER<br>

Mi? Senkulpa? Jes, tion mi efektive opiniis — eĉ ĝis ĉi tiu tago.
Sed nun, — nun, Rebekka —</p>

<p>REBEKKA<br>

Jes, kio nun?</p>

<p>ROSMER<br>

Kiel mi klarigu por mi la teruran akuzon de Beate?</p>

<p>REBEKKA<br>

<span class="staging">(en ekscito)</span> Ho, ne parolu plu pri Beate! Ne pensu plu pri Beate! Vi
ja nun liberiĝis de ŝi, kiu estas morta.</p>

<p>ROSMER<br>

Depost mi sciiĝis pri tio ĉi, ŝi refariĝis terure vivanta.</p>

<p>REBEKKA<br>

Ho ne, — vi ne devas, Rosmer! Vi ne devas!</p>

<p>ROSMER<br>

Jes, mi diras. Ni devas veni al la fundo de tio ĉi. Kiel povis ŝi
erarvojiĝi en tiun fatalan miskomprenon?</p>

<p>REBEKKA<br>

Vi do ne mem komencas dubi, ke ŝi estis proksima al mensa malsano?</p>

<p>ROSMER<br>

Nu do, — estas pri tio, ke mi ne plu povas esti tute certa. Kaj
cetere — se tiel estus —</p>

<p>REBEKKA<br>

Se tiel estus? Jes, kio do?</p>

<p>ROSMER<br>

Mi aludas, — kie ni serĉu la plej proksiman kaŭzon, ke ŝia
malsana animo transiris al frenezeco?</p>

<p>REBEKKA<br>

Kaj al kio utilas, ke vi perdigadas vin en tiaj cerbumadoj!</p>

<p>ROSMER<br>

Mi ne povas eviti, Rebekka. Mi ne povas eviti tiun mordantan dubon,
eĉ se mi arde volus.</p>

<p>REBEKKA<br>

Ho, sed povas esti danĝere — tiel konstante turniĝi ĉirkaŭ tio
sola kaj peza.</p>

<p>ROSMER<br>

<span class="staging">(paŝadas maltrankvile kaj penseme ĉirkaŭe)</span> Mi iel estus min
malkaŝinta. Ŝi eble estas rimarkinta, kiel feliĉa mi sentiĝis
depost vi venis al ni.</p>

<p>REBEKKA<br>

Jes, sed, kara, se tiel tamen estus —!</p>

<p>ROSMER<br>

Eblas, — ke ne eskapis ŝian atenton, ke ni legis la samajn librojn.
Ke ni serĉis unu la alian kaj priparolis la novajn aferojn. Sed mi
tute ne komprenas! Ĉar mi estis ja ĉiam zorgema por ŝirmi ŝin.
Kiam mi pripensas, aspektas ke mi ekstreme provis teni ŝin ekster
tio nia. Aŭ ĉu ne, Rebekka?</p>

<p>REBEKKA<br>

Jes, jes, vi faris.</p>

<p>ROSMER<br>

Kaj ankaŭ vi. Kaj tamen —! Ho tio ĉi estas terure pripensi! Ŝi do
pensadis, ŝi, — en sia malsana amo, — silentis kaj silentis, —
observis nin, — rimarkis ĉion, kaj, — kaj misinterpretis ĉion.</p>

<p>REBEKKA<br>

<span class="staging">(premas la manojn)</span> Ho, mi estus neniam veninta al Rosmersholm.</p>

<p>ROSMER<br>

Ho, imagu kiel ŝi suferis en silento! La malbonon, kiun ŝi kredis
kaj en sia malsana cerbo konstruis kaj kunmetis pri ni. — Ĉu ŝi
neniam parolis al vi pri io, kio povus doni al vi iun spuron?</p>

<p>REBEKKA<br>

<span class="staging">(kvazaŭ ekscitita)</span> Al mi! Ĉu vi kredas, ke mi tiaokaze restus ĉi
tie tagon pli longe.</p>

<p>ROSMER<br>

Ne, ne, mi komprenas. — Ho, la lukto, kiun ŝi luktis. Kaj luktis
sola, Rebekka. Malespera kaj tute sola. — Kaj fine tiu emociiga —
akuzanta venko — en la mueleja akvofalo.</p>

<p class="staging">(Li ĵetas sin en la seĝon ĉe la skribotablo, apogas la brakojn sur
la tablon kaj kovras la vizaĝon per la manoj.)</p>

<p>REBEKKA<br>

<span class="staging">(singardeme proksimiĝas al li de malantaŭe)</span> Aŭskultu nun, Rosmer.
Se estus en via potenco revoki Beate — al vi — al Rosmersholm, —
ĉu vi volus?</p>

<p>ROSMER<br>

Ho, kion scias mi fari aŭ ne fari. Mi nur havas penson pri tio sola,
— kio estas nerevokebla.</p>

<p>REBEKKA<br>

Vi estus ja nun komenconta vivi, Rosmer. Vi jam <i>estis</i> komencinta.
Vi estis vin tute liberiginta — al ĉiuj flankoj. Vi sentis vin
ĝoja kaj liberanima —</p>

<p>ROSMER<br>

Ho jes, — mi faris. — Sed jen venas tiu peza premo.</p>

<p>REBEKKA<br>

<span class="staging">(malantaŭ li kun la manoj sur la seĝodorso)</span> Kiel rave estis, kiam
ni sidis en la sidĉambro en la krepusko. Kaj ni helpis unu la alian
fari planon por nova vivo. Vi volis preni lokon en la vivanta vivo,
— en la vivo de la ĉiutago, — kiel vi esprimis vin. Vi volis iri
kiel liberiganta gasto de hejmo al hejmo. Gajni la animojn kaj la
volojn por vi. Krei nobelajn homojn ĉirkaŭe, — en pli kaj pli
vastaj rondoj. Nobelojn.</p>

<p>ROSMER<br>

Ĝojajn nobelojn.</p>

<p>REBEKKA<br>

Jes — ĝojajn.</p>

<p>ROSMER<br>

Ĉar estas la ĝojo, kiu nobeligas la animojn, Rebekka.</p>

<p>REBEKKA<br>

Ĉu vi ne kredas, — ke ankaŭ la sufero? La granda sufero?</p>

<p>ROSMER<br>

Jes, — se oni povus trapasi ĝin. Trans ĝin. Supere trans ĝin.</p>

<p>REBEKKA<br>

<i>Tion</i> vi devas.</p>

<p>ROSMER<br>

<span class="staging">(peze skuas la kapon)</span> Trans tio ĉi mi neniam venos — tute. Ĉiam
restos dubo. Demando. Mi neniam plu estos glutanta <i>tion</i>, kio faras
la vivon mirinde ĝuinda por vivi.</p>

<p>REBEKKA<br>

<span class="staging">(super la seĝodorso, pli mallaŭte)</span> Al kio vi aludas, Rosmer?</p>

<p>ROSMER<br>

<span class="staging">(rigardas supren al ŝi)</span> Al la trankvila, ĝoja senkulpeco.</p>

<p>REBEKKA<br>

<span class="staging">(paŝon malantaŭen)</span> Jes.
Senkulpeco. <span class="staging">(mallonga paŭzo)</span></p>

<p>ROSMER<br>

<span class="staging">(kun la kubutoj sur la tablo, apogante la kapon en la mano kaj
antaŭenrigardante)</span> Kaj kiel ŝi komprenis kombini. Kiel sisteme ŝi
ĉion kunmetis. Unue ŝi komencas dubi pri mia ortodoksa kredo —.
Kiel povis ŝi ekpensi <i>tion</i> tiam? Sed ŝi ekhavis la ideon. Kaj ĝi
kreskis al certeco. Kaj jen, — jes jen estis ja facile por ŝi
akcepti ĉion imageblan. <span class="staging">(streĉas sin en la seĝo kaj puŝas la
manojn tra la hararo)</span> Ho, ĉiuj tiuj frenezaj imagaĵoj! Neniam povas
mi forigi ilin. Mi sentas. Mi scias. Senaverte ili venos ĵetante sin
antaŭen memorigante pri la mortinto.</p>

<p>REBEKKA<br>

Kiel la blanka ĉevalo en Rosmersholm.</p>

<p>ROSMER<br>

Jes, tiel. Ĉasante antaŭen en la mallumo. En la silento.</p>

<p>REBEKKA<br>

Kaj por tiu malbeata cerba ŝpino vi volas malkapti la vivantan
vivon, kiun vi estis preta ĉirkaŭbraki.</p>

<p>ROSMER<br>

Vi pravas, ke estas peze. Peze, Rebekka. Sed por mi ne estas elekto.
Kiel mi do saviĝus el tio ĉi!</p>

<p>REBEKKA<br>

<span class="staging">(malantaŭ la seĝo)</span> Kreante novajn rilatojn.</p>

<p>ROSMER<br>

<span class="staging">(ekmiras, suprenrigardas)</span> Novajn rilatojn?</p>

<p>REBEKKA<br>

Jes, novajn rilatojn al la ekstera mondo. Vivi, agi, trakti. Ne sidi
ĉi tie cerbumante kaj kovante super nesolveblaj enigmoj.</p>

<p>ROSMER<br>

<span class="staging">(ekstaras)</span> Novaj rilatoj? <span class="staging">(paŝas trans la plankon, haltas apud la
pordo kaj revenas)</span> Mi ekhavis demandon. Ĉu ne ankaŭ vi faris al vi
jenan demandon, Rebekka?</p>

<p>REBEKKA<br>

<span class="staging">(spiras peze)</span> Lasu min — scii — kiu ĝi estas.</p>

<p>ROSMER<br>

Kia kredas vi ke <i>nia</i> rilato fariĝos post ĉi tiu tago?</p>

<p>REBEKKA<br>

Mi pensas, ke nia amikeco eltenos — kio ajn kio venos.</p>

<p>ROSMER<br>

Ne estas ĝuste tiel, ke mi pensis. Sed tio, kio unue kondukis nin
unu al la alia, — kio kunligas nin tiel intime, — nia komuna kredo
pri pura kunvivado inter viro kaj virino —</p>

<p>REBEKKA<br>

Jes, jes, — kio pri tio?</p>

<p>ROSMER<br>

Mi pensas, ke tia rilato, — nome kia la nia, — ĉu ĝi ne konvenas
al vivo en trankvila, feliĉa paco —?</p>

<p>REBEKKA<br>

Kaj sekve!</p>

<p>ROSMER<br>

Sed nun malfermiĝas por mi vivo en lukto kaj malpaco kaj kun fortaj
animstatoj. Ĉar mi <i>volas</i> vivi mian vivon, Rebekka! Mi ne lasas
min frapiĝi al la teron de teruraj eblecoj. Mi ne lasas al mi
preskribi mian viviron, nek de vivanto nek de — de iu alia.</p>

<p>REBEKKA<br>

Ne, ne, vi ne cedu! Estu tute libera viro, Rosmer!</p>

<p>ROSMER<br>

Sed ĉu vi scias, kion nun mi pripensas? Vi ne scias? Vi ne scias,
kiel mi povas liberiĝi de ĉiuj mordantaj memoroj, — de la tuta
malgaja pasinteco?</p>

<p>REBEKKA<br>

Nu!</p>

<p>ROSMER<br>

Metante kontraŭ ĝin novan, vivantan realecon.</p>

<p>REBEKKA<br>

<span class="staging">(palpante la seĝodorson)</span> Vivantan —? Kio estas — tio?</p>

<p>ROSMER<br>

<span class="staging">(pli proksime)</span> Rebekka, — se mi nun demandus vin, — ĉu vi volas
fariĝi mia dua edzino?</p>

<p>REBEKKA<br>

<span class="staging">(momenton muta, ekkrias en ĝojo)</span> Via edzino! Via —! Mi!</p>

<p>ROSMER<br>

Bone. Ni provu. Ni du volas esti unu. Neniu malplena loko kuŝu nun
post la mortinto.</p>

<p>REBEKKA<br>

Mi — en la loko de Beate —!</p>

<p>ROSMER<br>

Kaj ŝi estos for el la sagao. Tute for. Por ĉiam kaj eterne.</p>

<p>REBEKKA<br>

<span class="staging">(mallaŭte kaj treme)</span> Ĉu vi tion kredas, Rosmer?</p>

<p>ROSMER<br>

Devas okazi! Devas! Mi ne povas, — mi ne volas trairi la vivon kun
kadavro sur la dorso. Helpu min forĵeti ĝin, Rebekka? Kaj ni
sufoku ĉiujn memorojn en libereco, en ĝojego, en pasio. Vi estu por
mi la sola edzino, kiun mi iam havis.</p>

<p>REBEKKA<br>

<span class="staging">(sinrege)</span> Ne plu menciu tion. Mi neniam fariĝos via edzino.</p>

<p>ROSMER<br>

Kio! Neniam! Ho, ĉu vi ne kredas, ke vi amus min? Ĉu ne jam estas
ero da amo en nia amikeco!</p>

<p>REBEKKA<br>

<span class="staging">(kovras la orelojn kvazaŭ en timo)</span> Ne parolu tiel, Rosmer! Ne diru
tiaĵon!</p>

<p>ROSMER<br>

<span class="staging">(kaptas ŝian brakon)</span> Jes, jes, — <i>estas</i> ĝermanta ebleco en nia
rilato. Ho, mi povas vidi, ke vi sentas la samon. Ĉu ne, Rebekka?</p>

<p>REBEKKA<br>

<span class="staging">(denove firme kaj sinrege)</span> Aŭskultu nun. Mi al vi diras, — ke se vi
daŭrigos, mi forlasos Rosmersholm.</p>

<p>ROSMER<br>

Forlasos! Vi! Vi ne povas. Neeblas.</p>

<p>REBEKKA<br>

Pli neeble estas, ke mi fariĝu via edzino. Neniam en ĉi mondo povos
mi tio fariĝi.</p>

<p>ROSMER<br>

<span class="staging">(rigardas ŝin mire)</span> Vi diras “povos”. Kaj tiel strange.
Kial vi ne povos?</p>

<p>REBEKKA<br>

<span class="staging">(kaptas ambaŭ liajn manojn)</span> Kara amiko, — pro vi mem kaj ankaŭ pro
mi, — ne demandu kial. <span class="staging">(malkaptas lin)</span> Jen do, Rosmer.</p>

<p class="staging">(Ŝi iras al la pordo maldekstre.)</p>

<p>ROSMER<br>

De nun mi havas neniun alian demandon ol tiu sola — kial?</p>

<p>REBEKKA<br>

<span class="staging">(turnas sin kaj rigardas lin)</span> Jen estos finite.</p>

<p>ROSMER<br>

Inter vi kaj mi?</p>

<p>REBEKKA<br>

Jes.</p>

<p>ROSMER<br>

Neniam fariĝos finite inter ni du. Neniam vi forvojaĝos de
Rosmersholm.</p>

<p>REBEKKA<br>

<span class="staging">(kun la mano sur la anso)</span> Ne, mi ja ne faros. Sed se vi pli ofte
demandos min, — estos tamen finite.</p>

<p>ROSMER<br>

Tamen finite? Kiel —?</p>

<p>REBEKKA<br>

Jes, ĉar tiam mi iros la saman vojon, kian Beate iris. Nun vi scias,
Rosmer.</p>

<p>ROSMER<br>

Rebekka —!</p>

<p>REBEKKA<br>

<span class="staging">(ĉe la pordo, kapsignas malrapide)</span> Nun vi scias. <span class="staging">(Ŝi eliras.)</span></p>

<p>ROSMER<br>

<span class="staging">(fiksrigardas kvazaŭ perdita al la fermita pordo, kaj diras al si
mem)</span> Kio — estas — jeno?</p>



</div>

<div class="acte">
<h3 class="actehead">TRIA AKTO</h3>


<p class="staging">(La sidĉambro en <b>Rosmersholm</b>. La fenestroj kaj la antaŭĉambra
pordo estas malfermitaj. La antaŭtagmeza suno brilas ekstere.)</p>

<p class="staging">(<b>Rebekka West</b>, vestita kiel en la unua akto, staras apud la
fenestro. Ŝi akvumas la plantojn kaj ordigas. Ŝia kroĉaĵo kuŝas
sur la apogseĝo. <b>Sinjorino Helseth</b> paŝadas kun plumbroso en la
mano malpolvante la meblojn.)</p>

<p>REBEKKA<br>

<span class="staging">(Post ioma paŭzo)</span> Estas strange, ke la pastoro restas tiom longe
supre hodiaŭ.</p>

<p>SINJORINO HELSETH<br>

Ho, tion li ja ofte faras. Sed nun li baldaŭ malsupren venos, mi
opinias.</p>

<p>REBEKKA<br>

Vi vidis lin, ĉu?</p>

<p>SINJORINO HELSETH<br>

Nur pase. Kiam mi supren portis la kafon, li paŝadis en la
dormoĉambro finvestante sin.</p>

<p>REBEKKA<br>

Mi demandas, ĉar hieraŭ li ne estis tute sanaspekta.</p>

<p>SINJORINO HELSETH<br>

Ne, li ja tiel aspektis. Kaj mi imagas, ĉu ne estas io inter li kaj
lia bofrato.</p>

<p>REBEKKA<br>

Kio tio do estus, vi pensas?</p>

<p>SINJORINO HELSETH<br>

Mi ne povas scii. Eble estas tiu Mortensgård, kiu incitis ilin unu al
la alia.</p>

<p>REBEKKA<br>

Eblas. — Ĉu vi scias ion pri tiu Mortensgård?</p>

<p>SINJORINO HELSETH<br>

Ne ne. Kiel povas la fraŭlino tiel pensi? Tia ulo kia li estas!</p>

<p>REBEKKA<br>

Vi aludas ĉar li eldonas tiun fian gazeton?</p>

<p>SINJORINO HELSETH<br>

Ho, ne estas nur pro <i>tio</i>. — La fraŭlino certe aŭdis, ke li
ricevis infanon kun edziniĝinta virino, de kiu la edzo estis
forkurinta?</p>

<p>REBEKKA<br>

Mi aŭdis tion onidire. Sed tio estis longe antaŭ ol mi alvenis.</p>

<p>SINJORINO HELSETH<br>

Jes Dio, li tiam estis tute juna. Kaj ŝi estus devinta havi pli
bonan prudenton ol li. Edzinigi ŝin li ja ankaŭ volis. Sed tio ne
permesiĝis. Kaj pro tio li ja akre suferis. — Sed poste tiu
Mortensgård prosperis, li. Estas multaj, kiuj serĉas <i>tiun</i> viron.</p>

<p>REBEKKA<br>

La plimulto de malaltstataj homoj turnas sin prefere al li, kiam io
okazas.</p>

<p>SINJORINO HELSETH<br>

Ho, povus esti ankaŭ aliuloj ol tiuj malaltstataj —</p>

<p>REBEKKA<br>

<span class="staging">(ekrigardas ŝin kaŝe)</span> Ĉu?</p>

<p>SINJORINO HELSETH<br>

<span class="staging">(apud la sofo, malpolvigas kaj balaas vigle)</span> Povus esti tiaj homoj,
pri kiuj oni ne unue pensis tion, fraŭlino.</p>

<p>REBEKKA<br>

<span class="staging">(ordigas la florojn)</span> Nu, tio estas io kion vi nur kredas, sinjorino
Helseth. Ĉar <i>vi</i> ja ne povas scii tiaĵon tiel decide.</p>

<p>SINJORINO HELSETH<br>

La fraŭlino opinias, ke mi ne povas scii, ĉu? Jes, certe mi povas.
Ĉar, — se mi fine eldiru, — mi mem foje portis leteron al
Mortensgård.</p>

<p>REBEKKA<br>

<span class="staging">(turnas sin)</span> Ne, — ĉu vi!</p>

<p>SINJORINO HELSETH<br>

Jes, mi efektive faris. Kaj tiu letero estis eĉ skribita ĉi tie en
Rosmersholm.</p>

<p>REBEKKA<br>

Vere, sinjorino Helseth?</p>

<p>SINJORINO HELSETH<br>

Jes, je mia fido, ĝi estis. Kaj sur bela papero ĝi estis skribita.
Kaj bela ruĝa sigelvakso estis metita ekstere.</p>

<p>REBEKKA<br>

Kaj <i>vi</i> konfidiĝis porti ĝin? Jes, kara sinjorino Helseth, ne
estas malfacile diveni de kiu ĝi estis.</p>

<p>SINJORINO HELSETH<br>

Nu?</p>

<p>REBEKKA<br>

Kompreneble de sinjorino Rosmer en ŝia malsaneco —</p>

<p>SINJORINO HELSETH<br>

Estas fraŭlino West, kiu <i>tion</i> diras, kaj ne mi.</p>

<p>REBEKKA<br>

Sed kio estis skribita en tiu letero? Nu, ja, — tion vi ne povas
scii.</p>

<p>SINJORINO HELSETH<br>

Hm, povus esti, ke mi tamen scias.</p>

<p>REBEKKA<br>

Ĉu ŝi diris al vi, kion ŝi skribis?</p>

<p>SINJORINO HELSETH<br>

Ne, ne ĝuste tiel. Sed kiam Mortensgård estis ĝin leginta, li
komencis pridemandi min kaj profunde kaj longe, kaj tiel mi komprenis
kio estis en ĝi.</p>

<p>REBEKKA<br>

Kion vi kredas ke estis en ĝi? Ho kara, bona sinjorino Helseth, diru
al mi!</p>

<p>SINJORINO HELSETH<br>

Ne, fraŭlino. Ne por ĉio en la mondo.</p>

<p>REBEKKA<br>

Ho, al mi vi povas ja paroli. Ni estas ja tiaj bonaj amikinoj.</p>

<p>SINJORINO HELSETH<br>

Dio gardu min por ion diri al vi pri <i>tio</i>, fraŭlino. Mi ne povas
ion alian diri, ol ke estis io malbela, kion ili estis kredigintaj al
la bedaŭrinda malsana sinjorino.</p>

<p>REBEKKA<br>

Kiu kredigis tion al ŝi?</p>

<p>SINJORINO HELSETH<br>

Malbonaj homoj, fraŭlino West. Malbonaj homoj.</p>

<p>REBEKKA<br>

Malbonaj —?</p>

<p>SINJORINO HELSETH<br>

Jes, tion mi dufoje diras. Vere malbonaj homoj ili estus estintaj.</p>

<p>REBEKKA<br>

Kaj ĉu vi divenas kiuj ili estis?</p>

<p>SINJORINO HELSETH<br>

Ho, mi ja scias kion mi kredas. Sed Dio gardu <i>mian</i> buŝon. Tamen
ĉirkaŭiras en la urbo iu sinjorino — hm!</p>

<p>REBEKKA<br>

Mi vidas je vi, ke estas sinjorino Kroll.</p>

<p>SINJORINO HELSETH<br>

Jes, ŝi estas io aparta, ŝi. Al mi ŝi ja ĉiam tenis sin altece.
Kaj al vi ŝi neniam havis simpatian okulon.</p>

<p>REBEKKA<br>

Ĉu vi opinias, ke sinjorino Rosmer estis mense plene sana, kiam ŝi
skribis tiun leteron al Mortensgård?</p>

<p>SINJORINO HELSETH<br>

Estas strange pri la prudento, fraŭlino. Tute freneza mi opinias,
ke ŝi ne estis.</p>

<p>REBEKKA<br>

Sed ŝi ja fariĝis freneza, kiam ŝi sciiĝis, ke ŝi ne povis naski
infanojn. Estis <i>tiam</i> ke la malsano erupciis.</p>

<p>SINJORINO HELSETH<br>

Jes <i>tio</i> frapis ŝin tre forte, la bedaŭrinda sinjorino.</p>

<p>REBEKKA<br>

<span class="staging">(prenas la kroĉaĵon kaj eksidas apud la fenestro)</span> Cetere, — ĉu ne
ankaŭ vi opinias, ke <i>tio</i> funde estis bona por la pastro, sinjorino
Helseth?</p>

<p>SINJORINO HELSETH<br>

Kio, fraŭlino.</p>

<p>REBEKKA<br>

Ke ne venis infanoj. Ĉu?</p>

<p>SINJORINO HELSETH<br>

Hm, mi ne vere scias, kion al tio diri.</p>

<p>REBEKKA<br>

Jes, kredu min. Estis la pli bona por li. Por pastoro Rosmer ne
konvenas aŭskultadi infankriadon.</p>

<p>SINJORINO HELSETH<br>

Infanetoj ne krias en Rosmersholm, fraŭlino.</p>

<p>REBEKKA<br>

<span class="staging">(rigardas ŝin)</span> Ili ne krias, ĉu?</p>

<p>SINJORINO HELSETH<br>

Ne. En ĉi tiu bieno la infanetoj neniam kriis, tiom longe kiom homoj
memoras.</p>

<p>REBEKKA<br>

Vere strange.</p>

<p>SINJORINO HELSETH<br>

Jes, ĉu ne strange. Sed estas eco en la parencaro. Kaj aldone estas
alia stranga afero. Kiam ili fariĝas pli grandaj, ili neniam ridas.
Neniam ridas tiom longe kiom ili vivas.</p>

<p>REBEKKA<br>

Estus vere strange —</p>

<p>SINJORINO HELSETH<br>

Ĉu la fraŭlino unu solan fojon vidis aŭ aŭdis la pastoron ridi?</p>

<p>REBEKKA<br>

Ne, — kiam mi pripensas, mi preskaŭ samopinias, ke vi pravas. Sed
ŝajnas al mi, ke la homoj ja ne multe ridas en ĉi tiu distrikto.</p>

<p>SINJORINO HELSETH<br>

Ili ne faras. Tio komencis en Rosmersholm, laŭdire. Kaj eble
disvastiĝis kvazaŭ iu infekto, ankaŭ tio, mi opinias.</p>

<p>REBEKKA<br>

Vi estas pensema virino, vi, sinjorino Helseth.</p>

<p>SINJORINO HELSETH<br>

Ho, la fraŭlino ne moku min —. <span class="staging">(aŭskultas)</span> Tŝ, tŝ, — la pastoro
malsuprenvenas. Li ne ŝatas vidi la balailon ĉi tie. <span class="staging">(Ŝi eliras
tra la pordo dekstre.)</span></p>

<p class="staging">(<b>Johannes Rosmer</b>, kun bastono kaj ĉapelo en la mano, venas de la
antaŭĉambro.)</p>

<p>ROSMER<br>

Bonan matenon, Rebekka.</p>

<p>REBEKKA<br>

Bonan matenon, kara. <span class="staging">(iom poste; kroĉas)</span> Vi eliros, ĉu?</p>

<p>ROSMER<br>

Jes.</p>

<p>REBEKKA<br>

La vetero estas ja bela.</p>

<p>ROSMER<br>

Vi ne venis al mi ĉi-matene.</p>

<p>REBEKKA<br>

Ne, — mi ne faris. Ne hodiaŭ.</p>

<p>ROSMER<br>

Ĉu ankaŭ poste vi ne faros?</p>

<p>REBEKKA<br>

Ho, mi ankoraŭ ne scias.</p>

<p>ROSMER<br>

Ĉu estas io poŝte por mi?</p>

<p>REBEKKA<br>

“La Gubernia Gazeto” venis.</p>

<p>ROSMER<br>

“La Gubernia Gazeto” —!</p>

<p>REBEKKA<br>

Ĝi kuŝas tie sur la tablo.</p>

<p>ROSMER<br>

<span class="staging">(metas ĉapelon kaj bastonon flanken)</span> Ĉu estas io —?</p>

<p>REBEKKA<br>

Jes.</p>

<p>ROSMER<br>

Kaj vi ne sendis ĝin supren —</p>

<p>REBEKKA<br>

Vi sufiĉe frue legos ĝin.</p>

<p>ROSMER<br>

Nu tiel. <span class="staging">(prenas la gazeton kaj legas starante apud la tablo)</span> — Ĉu!
— — “ne povas sufiĉe averti kontraŭ senkarakteraj dizertuloj” —.
<span class="staging">(rigardas ŝin)</span> Ili nomas min dizertulo, Rebekka.</p>

<p>REBEKKA<br>

Ili ne mencias nomon.</p>

<p>ROSMER<br>

Estas ja la sama. <span class="staging">(legas pluen)</span> “kaŝitaj perfiduloj kontraŭ la
bona tasko” —. — “Judasnaturoj, kiuj senhonte konfesas
sian defalon, tuj kiam ili opinias, ke la avantaĝa kaj plej profita
momento venis”. “Senrespekta atenco al la memoro de honorindaj
antaŭuloj” —. — “dum atendo ke la potenculoj de la momento ne
forgesas konvenan rekompencon”. <span class="staging">(metas la gazeton sur la tablon)</span>
Kaj tiel ili skribas pri mi. Tiuj, kiuj konas min de post longe kaj
intime. Tion kion ili mem ne kredas. Tion en kio ili scias ke ne
ekzistas vera vorto, — ili tamen skribas.</p>

<p>REBEKKA<br>

Estas ankoraŭ pli.</p>

<p>ROSMER<br>

<span class="staging">(denove prenas la gazeton)</span> — “pardonon pro nesperta
juĝpovo” —. — “korupta influo, — eble ankaŭ etendita
al aferoj, kiujn ni ne volas fari temon por publika priparolo aŭ
plendo” —. <span class="staging">(rigardas ŝin)</span> Kion tio aludas?</p>

<p>REBEKKA<br>

Ili celas min, komprenu.</p>

<p>ROSMER<br>

<span class="staging">(formetas la gazeton)</span> Rebekka, — tio ĉi estas konduto de
malhonestuloj.</p>

<p>REBEKKA<br>

Jes, ŝajnas al mi, ke ili ne rajtas mokriproĉi Mortensgård.</p>

<p>ROSMER<br>

<span class="staging">(paŝadas sur la planko)</span> Savo estas necesa. Ĉio bona en la homo
pereas, se tio ĉi permesiĝas daŭri. Sed ĝi ne faru! Ho, kiom
ĝoja, — kiom ĝoja mi sentus min, se mi kapablus iomete lumigi en
tiu suspektinda abomeneco.</p>

<p>REBEKKA<br>

<span class="staging">(ekstaras)</span> Jes, ĉu ne? En tio ĉi vi povas vivi por io granda kaj
glora.</p>

<p>ROSMER<br>

Imagu, se mi povus veki ilin al memrekono. Igi ilin penti kaj honti
pri si mem. Proksimigi ilin unu al la alia neofendeme, — en amo,
Rebekka.</p>

<p>REBEKKA<br>

Jes, metu ĉiujn viajn kapablojn en tion, kaj vidu ke vi gajnos.</p>

<p>ROSMER<br>

Ŝajnas al mi, ke mi devus sukcesi. Ho, kia feliĉego estus vivi la
vivon. Ne plu malamika lukto. Nur konkurado. Ĉiuj okuloj rigardante
la saman celon. Ĉiuj voloj, ĉiuj animoj progresantaj, — supren, —
ĉiu laŭ sia propra naturdonita vojo. Feliĉo por ĉiuj, — kreita
per ĉiuj. <span class="staging">(ekrigardas eksteren, skuiĝas kaj diras peze)</span> Ah! Ne per
mi.</p>

<p>REBEKKA<br>

Ne —? Ne per vi?</p>

<p>ROSMER<br>

Eĉ ne <i>por</i> mi.</p>

<p>REBEKKA<br>

Ho, Rosmer, ne lasu la dubon preni vin.</p>

<p>ROSMER<br>

Feliĉo, — kara Rebekka, — feliĉo estas unue la trankvila, ĝoja,
sekura sento de senkulpeco.</p>

<p>REBEKKA<br>

<span class="staging">(rigardas antaŭen)</span> Jes, tio pri kulpo —.</p>

<p>ROSMER<br>

Ho, pri tio vi ne povas juĝi. Sed mi —</p>

<p>REBEKKA<br>

Neniel vi!</p>

<p>ROSMER<br>

<span class="staging">(montras tra la fenestro)</span> La akvofalo.</p>

<p>REBEKKA<br>

Ho Rosmer —!</p>

<p class="staging">(<b>Sinjorino Helseth</b> enrigardas tra la pordo dekstre.)</p>

<p>SINJORINO HELSETH<br>

Fraŭlino!</p>

<p>REBEKKA<br>

Poste, poste. Ne nun.</p>

<p>SINJORINO HELSETH<br>

Nur unu vorto, fraŭlino.</p>

<p class="staging">(<b>Rebekka</b> iras al la pordo. <b>Sinjorino Helseth</b> diras ion al ŝi.
Momenton ili parolas flustre kune. <b>Sinjorino Helseth</b> kapsignas kaj
eliras.)</p>

<p>ROSMER<br>

<span class="staging">(maltrankvila)</span> Ĉu estis io por mi?</p>

<p>REBEKKA<br>

Ne, nur dommastrinaj aferoj. — Nun vi devus eliri en la freŝan
aeron, kara Rosmer. Iri vere longe, vi devus.</p>

<p>ROSMER<br>

<span class="staging">(prenas la ĉapelon)</span> Jes, venu. Kaj ni iru kune.</p>

<p>REBEKKA<br>

Ne, kara, mi ne povas nun. Iru sola. Sed forĵetu tiujn pezajn
pensojn. Promesu al mi.</p>

<p>ROSMER<br>

Tiujn mi neniam povos forĵeti de mi, — mi timas.</p>

<p>REBEKKA<br>

Ho, ĉu io tiel senbaza povu kapti vin tiel forte —!</p>

<p>ROSMER<br>

Bedaŭrinde, — ĝi ne estas senbaza. Mi kuŝis pensadante la tutan
nokton. Beate eble tamen ĝuste vidis.</p>

<p>REBEKKA<br>

Kiel do?</p>

<p>ROSMER<br>

Ĝuste vidis, kiam ŝi kredis, ke mi amas vin, Rebekka.</p>

<p>REBEKKA<br>

Ĝuste vidis en <i>tio</i>?</p>

<p>ROSMER<br>

<span class="staging">(metas la ĉapelon sur la tablon)</span> Mi pensadas pri tiu demando, — ĉu
ni du la tutan tempon ruzis nin mem — kiam ni nomis nian rilaton
amikecon.</p>

<p>REBEKKA<br>

Ĉu vi aludas, ke ĝi same ĝuste povus nomiĝi —?</p>

<p>ROSMER<br>

— amo. Jes, mi pensas tion. Eĉ dum kiam Beate vivis, estis vi, al
kiu mi donis miajn pensojn. Estis sole vi al kiu mi sopiris. Estis
ĉe vi, ke mi sentis tiun trankvilan, ĝojan, senavidan feliĉon.
Kiam ni vere pripensas, Rebekka, — nia kuna vivo komencis kiel
dolĉa, sekreta infana enamiĝo. Sen postuloj kaj sen revoj. Ĉu ne
ankaŭ vi sentis tiel? Diru!</p>

<p>REBEKKA<br>

<span class="staging">(luktas kun si mem)</span> Ho, — mi ne scias kion respondi.</p>

<p>ROSMER<br>

Kaj estas tiu intima vivo, kunaj unu al la alia kaj por ni reciproka,
kiun ni prenis por amikeco. Ne, kara, — nia rilato estis spirita
geedzeco — eble tuj post la unuaj tagoj. Tial estas kulpo en mi. Mi
ne rajtis, — ne rajtis pro Beate.</p>

<p>REBEKKA<br>

Ne rajtis vivi feliĉe? Ĉu vi tion kredas, Rosmer?</p>

<p>ROSMER<br>

Ŝi rigardis nian rilaton per la okuloj de <i>ŝia</i> amo. Juĝis nian
rilaton laŭ la speco de <i>ŝia</i> amo. Kompreneble. Beate ne povis
juĝi alimaniere ol ŝi faris.</p>

<p>REBEKKA<br>

Sed kiel vi povas kulpigi vin mem pro la iluzioj de Beate?</p>

<p>ROSMER<br>

Pro amo al mi, — <i>sia</i>maniere, — ŝi ĵetis sin en la akvofalon.
Tiu fakto staras firma, Rebekka. El ĝi mi neniam liberiĝos.</p>

<p>REBEKKA<br>

Ho, ne pensu pri io alia ol la granda, bela tasko, por kiu vi oferis
vian vivon!</p>

<p>ROSMER<br>

<span class="staging">(skuas la kapon)</span> Ĝi neniam estos realigebla. Ne de mi. Ne post tio,
kion mi nun scias.</p>

<p>REBEKKA<br>

Kial ne de vi?</p>

<p>ROSMER<br>

Ĉar neniam gajnos afero, kiu fontis en kulpo.</p>

<p>REBEKKA<br>

<span class="staging">(ekdire)</span> Ho tiu hereda dubo, — hereda timo, — heredaj skrupuloj.
Ili parolas ĉi tie pri mortuloj, kiuj reaperas kiel kuregantaj,
blankaj ĉevaloj. Ŝajnas al mi, ke tio ĉi estas io tia.</p>

<p>ROSMER<br>

Estu tio, kiel tio estu. Kion tio helpus, kiam mi ne povas kvitigi
min je tio? Kaj kredu min, Rebekka. Estas kiel mi diras. Afero kiu
gajnu daŭran venkon, — tiu estu antaŭen portata de ĝoja kaj
senkulpa homo.</p>

<p>REBEKKA<br>

Ĉu la ĝojo por <i>vi</i> do estas tute ne malhavebla, Rosmer?</p>

<p>ROSMER<br>

La ĝojo? Jes, kara, — ĝi estas.</p>

<p>REBEKKA<br>

Por vi, kiu neniam povas ridi?</p>

<p>ROSMER<br>

Tamen. Kredu, ke mi havas grandan talenton por esti ĝoja.</p>

<p>REBEKKA<br>

Nun vi promenadu, kara. Longe, — tre longe. Ĉu vi aŭdas? — Jen
via ĉapelo. Kaj jen via bastono.</p>

<p>ROSMER<br>

<span class="staging">(prenas ambaŭ)</span> Dankon. Kaj vi akompanos?</p>

<p>REBEKKA<br>

Ne, ne, mi ne povas nun.</p>

<p>ROSMER<br>

Nu ja. Vi tamen estas kun mi.</p>

<p class="staging">(Li eliras tra la antaŭĉambro. Iom poste <b>Rebekka</b> ekrigardas de
malantaŭ la malfermita pordo. Poste ŝi iras al la pordo dekstre.)</p>

<p>REBEKKA<br>

<span class="staging">(malfermas kaj diras duonlaŭte)</span> Nun jen, sinjorino Helseth. Nun vi
povas enlasi lin. <span class="staging">(Ŝi iras al la fenestro.)</span></p>

<p class="staging">(Mallonge poste <b>rektoro Kroll</b> envenas de dekstre. Li salutas
silente kaj formale kaj tenas la ĉapelon en la mano.)</p>

<p>KROLL<br>

Li do eliris?</p>

<p>REBEKKA<br>

Jes.</p>

<p>KROLL<br>

Ĉu li kutimas promeni longe?</p>

<p>REBEKKA<br>

Ho jes. Sed hodiaŭ mi ne certas. Kaj se vi ne volas renkonti lin —</p>

<p>KROLL<br>

Ne, ne. Estas vi al kiu mi volas paroli. Kaj nur duope.</p>

<p>REBEKKA<br>

Do urĝas uzi la tempon. Eksidu, sinjoro rektoro.</p>

<p class="staging">(Ŝi eksidas en la apogseĝon ĉe la fenestro. <b>Rektoro Kroll</b>
eksidas sur seĝon apud ŝi.)</p>

<p>KROLL<br>

Fraŭlino West, — vi apenaŭ povas percepti, kiom profunde kaj
dolore tuŝas mian koron — tiu ŝanĝo, kiu okazis en Johannes
Rosmer.</p>

<p>REBEKKA<br>

Ni estis pretaj, ke tiaĵo okazus — en la komenco.</p>

<p>KROLL<br>

Nur en la komenco?</p>

<p>REBEKKA<br>

Rosmer havis la certan esperon, ke frue aŭ malfrue vi irus kun li.</p>

<p>KROLL<br>

Mi!</p>

<p>REBEKKA<br>

Kaj vi kaj ĉiuj liaj aliaj amikoj.</p>

<p>KROLL<br>

Jen vidu! Tiel malforta estas lia juĝkapablo, kiam temas pri homoj
kaj rilatoj en la vivo.</p>

<p>REBEKKA<br>

Cetere, — kiam li nun sentas devige liberigi sin al ĉiuj flankoj —</p>

<p>KROLL<br>

Jes, sed vidu, — estas ĝuste <i>tio</i>, kion mi ne kredas.</p>

<p>REBEKKA<br>

Kion vi do kredas?</p>

<p>KROLL<br>

Mi kredas, ke estas <i>vi</i>, kiu staras malantaŭ ĉio.</p>

<p>REBEKKA<br>

Tion kredigis al vi via edzino, rektoro Kroll.</p>

<p>KROLL<br>

Ne gravas de kiu mi havas la ideon. Sed certe estas, ke mi portas
fortan dubon, — ege fortan dubon, mi diras, — kiam mi pripensas kaj
analizas vian tutan konduton ekde via alveno ĉi tien.</p>

<p>REBEKKA<br>

<span class="staging">(rigardas lin)</span> Ŝvebas en mia memoro, ke estis tempo, kiam vi portis
fortan fidon al mi, kara rektoro. Varman fidon mi dirus.</p>

<p>KROLL<br>

<span class="staging">(mallaŭte)</span> Kiun viron vi ne povus sorĉi, — kiam vi celus?</p>

<p>REBEKKA<br>

Ĉu mi celis —!</p>

<p>KROLL<br>

Jes, vi celis. Tiel stulta mi ne plu estas, ke mi imagas al mi, ke
estis iu sento en la ludo. Vi nepre volis aranĝi por vi eniron en
Rosmersholm. Fikse lokigi vin ĉi tie. Pri tio mi helpus vin. Nun mi
vidas.</p>

<p>REBEKKA<br>

Vi do tute forgesis, ke estas Beate, kiu petegis al mi translokiĝi
ĉi tien.</p>

<p>KROLL<br>

Jes, kiam vi estis ankaŭ ŝin sorĉinta. Aŭ ĉu povas nomiĝi
amikeco, kion ŝi sentis por vi? Ĝi ŝanĝiĝis al diigo, — al
adoro. Ĝi ekscesiĝis al, — kion nomi ĝin? — al ia desperata
enamiĝo. Jes, tiu estas la ĝusta vorto.</p>

<p>REBEKKA<br>

Vi devas nepre memori la staton de via fratino. Pri mi, mi certas, ke
oni ne povas diri, ke mi iel estas ekzaltita.</p>

<p>KROLL<br>

Certe ne. Sed des pli danĝera vi fariĝas por la homoj, kiujn vi
volas superpotenci. Vi facile agas intence kaj laŭ difinita planado,
— ĝuste ĉar vi portas fridan koron.</p>

<p>REBEKKA<br>

Fridan? Ĉu vi certas?</p>

<p>KROLL<br>

Nun mi tute certas. Alie vi ne estus povinta restadi ĉi tie jaron
post jaro sekvante vian celon tiel neskueble. Nu jes, — vi atingis,
kion vi volis. Vi prenis lin kaj la tuton en vian potencon. Sed por
realigi tion, vi ne detenis vin fari lin malfeliĉa.</p>

<p>REBEKKA<br>

Ne estas vero. Ne estas mi. Estas vi mem, kiu faris lin malfeliĉa.</p>

<p>KROLL<br>

Mi, ĉu!</p>

<p>REBEKKA<br>

Jes, kiam vi puŝis lin en la imagon, ke li estas kulpa pri la terura
fino de Beate.</p>

<p>KROLL<br>

Nu, tio do tuŝis lin tiel profunde?</p>

<p>REBEKKA<br>

Tion vi do povas imagi. Tiel mola animo kiel la lia —</p>

<p>KROLL<br>

Mi pensis, ke tielnomata liberigita viro scius malrespekti ĉiujn
skrupulojn. — Sed jen tiel do estas! Ho jes, — funde mi ja tion
sciis. La posteulo de tiuj viroj, kiuj ĉi tie el la portretoj
rigardas nin, — li evitos eltiri sin de tio, kio nevendeble pasis
kiel heredaĵo de generacio al generacio.</p>

<p>REBEKKA<br>

<span class="staging">(rigardas penseme antaŭen)</span> Johannes Rosmer havas profundajn radikojn
en la parencaro. Certe kaj vere.</p>

<p>KROLL<br>

Jes, kaj tion vi devus respekti, se vi havus bonkorecon por li. Sed
kompreneble vi ne povis atenti tiajn konsiderojn. Viaj kondiĉoj
estas ja grandege malsimilaj al la liaj.</p>

<p>REBEKKA<br>

Al kiaj kondiĉoj vi aludas?</p>

<p>KROLL<br>

Mi pensas pri la kondiĉoj en la komenco. En la origino, — fraŭlino
West.</p>

<p>REBEKKA<br>

Nu tiel. Jes, vere — mi venis el tre malriĉaj kondiĉoj. Sed tamen
—</p>

<p>KROLL<br>

Ne estas stato kaj pozicio, al kiuj mi aludas. Mi pensas pri la
moralaj kondiĉoj.</p>

<p>REBEKKA<br>

Kondiĉoj —? Por kio?</p>

<p>KROLL<br>

Ke vi entute koncipiĝis</p>

<p>REBEKKA<br>

Kion vi jen do diras!</p>

<p>KROLL<br>

Mi tion diras nur, ĉar ĝi klarigas vian tutan konduton.</p>

<p>REBEKKA<br>

Tion mi ne komprenas. Mi volas ĉion scii!</p>

<p>KROLL<br>

Mi vere opiniis, ke vi jam ĉion scias. Alie estus strange, ke vi
lasis vin adopti de doktoro West —</p>

<p>REBEKKA<br>

<span class="staging">(ekstaras)</span> Ah, tiel! Nun mi komprenas.</p>

<p>KROLL<br>

— ke vi prenis lian nomon. La nomo de via patrino estis Gamvik.</p>

<p>REBEKKA<br>

<span class="staging">(paŝas sur la planko)</span> Mia patra nomo estis Gamvik, sinjoro rektoro.</p>

<p>KROLL<br>

La okupo de via patrino devis ja ofte meti ŝin en rilaton kun la
distrikta kuracisto.</p>

<p>REBEKKA<br>

Vi pravas.</p>

<p>KROLL<br>

Kaj li prenas vin al si, — tuj kiam via patrino mortis. Li traktas
vin severe. Sed tamen vi restas ĉe li. Vi scias, ke li postlasos al
vi eĉ ne ŝilingon. Vi ricevis ja nur keston da libroj. Kaj tamen vi
persistas ĉe li. Indulgas lin. Vartas lin eĉ al la fino.</p>

<p>REBEKKA<br>

<span class="staging">(ĉe la pordo, rigardas lin moke)</span> Kaj ĉar mi ĉion tion faris, —
tion vi klarigas per kredo, ke estis io malĉasta, — io krima en mia
ekesto!</p>

<p>KROLL<br>

Kion vi faris por li, mi deduktas el senpera filina instinkto. Vian
tutan vivadon ceteran mi rigardas kiel sekvon de via origino.</p>

<p>REBEKKA<br>

<span class="staging">(impete)</span> Sed ne troviĝas vera vorto en tio, kion vi diras! Kaj mi
povas pruvi! Ĉar doktoro West ne estis veninta al Finnmark, kiam mi
naskiĝis.</p>

<p>KROLL<br>

Pardonu, — fraŭlino. Li alvenis la jaron antaŭe. Tion mi esploris.</p>

<p>REBEKKA<br>

Vi eraras, mi diras! Vi tute eraras!</p>

<p>KROLL<br>

Vi diris antaŭhieraŭ, ke vi havas dudek naŭ jarojn. Estas en la
trideka.</p>

<p>REBEKKA<br>

Ĉu? Ĉu mi diris?</p>

<p>KROLL<br>

Jes. Vi faris. Kaj el tio mi povas kalkuli —</p>

<p>REBEKKA<br>

Haltu! Ne helpas kalkuli. Ĉar mi povas same bone tuj diri al vi: Mi
estas unu jaron pli aĝa ol mi ŝajnigas.</p>

<p>KROLL<br>

<span class="staging">(ridetas dubeme)</span> Vere? Jen io nova. Kiel tio okazis?</p>

<p>REBEKKA<br>

Kiam mi plenumis la dudek-kvinan, ŝajnis al mi, — senedza kia mi
estis, — ke mi fariĝis tro maljuna. Kaj mi decidis mensogi pri unu
jaro.</p>

<p>KROLL<br>

Vi? Liberigita virino. Ĉu vi havas antaŭjuĝojn rilate al geedziĝa
aĝo?</p>

<p>REBEKKA<br>

Jes, estis ege stulte, — kaj ankaŭ ridinde. Sed ĉiam alpendiĝas
io aŭ alia, de kio oni ne povas liberigi sin. Ni ja estas tiaj.</p>

<p>KROLL<br>

Jen do pri tio. Sed la kalkulo tamen povas esti ĝusta. Ĉar doktoro
West faris rapidan viziton tie la jaron antaŭ ol li dungiĝis.</p>

<p>REBEKKA<br>

<span class="staging">(ekkrias)</span> Ne estas vero!</p>

<p>KROLL<br>

Ĉu ne vero?</p>

<p>REBEKKA<br>

Ne. Ĉar tion patrino neniam menciis.</p>

<p>KROLL<br>

Ĉu ŝi ne faris?</p>

<p>REBEKKA<br>

Ne, neniam. Kaj ankaŭ ne doktoro West. Neniam per sola vorto.</p>

<p>KROLL<br>

Ĉu ne estus, ĉar ili ambaŭ havis kaŭzojn por transsalti jaron?
Kiel <i>vi</i> faris, fraŭlino West. Estas eble karakterizaĵo en la
parencaro.</p>

<p>REBEKKA<br>

<span class="staging">(paŝadas ĉirkaŭe, pugnigas kaj tordas la manojn)</span> Ne eblas. Estas
nur io, kion vi volas kredigi al mi. Neniam je la mondo ke tio ĉi
estas vero. Ne povas esti vero! Neniam je la mondo —!</p>

<p>KROLL<br>

<span class="staging">(ekstaras)</span> Sed kara, — kial je Dio vi ekscitiĝas? Vi vere
konsternas min! Kion mi kredu kaj pensu —!</p>

<p>REBEKKA<br>

Nenion. Vi nek kredu nek pensu ion ajn.</p>

<p>KROLL<br>

Do vi vere devas klarigi al mi, kial vi pri tiu ebleco, — tiel forte
reagas.</p>

<p>REBEKKA<br>

<span class="staging">(regas sin)</span> Estas ja tute simple, rektoro Kroll. Mi ne volas esti
traktata kiel nelegitima naskiĝinto.</p>

<p>KROLL<br>

Nu tiel. Nu ja, ni nur notu tiun klarigon — ĝis plue. Sed vi do
konservis iun — antaŭjuĝon ankaŭ je tiu punkto.</p>

<p>REBEKKA<br>

Jes, eble mi do faris.</p>

<p>KROLL<br>

Nu, mi opinias, ke estas same pri la plimulto de tio, kion vi nomas
vian liberecon. Vi legis kaj kaptis aron da novaj ideoj. Vi sciiĝis
pri esploro en diversaj regionoj, — esploroj, kiuj aspekte renversas
grandan parton de tio ĉe ni ĝis nun nerenversebla kaj neatakebla.
Sed ĉio tio restas nur scio en vi, fraŭlino West. Nur scio. Ĝi ne
eniris vian sangon.</p>

<p>REBEKKA<br>

<span class="staging">(dubeme)</span> Eble vi pravas.</p>

<p>KROLL<br>

Jes, nur provu vin mem, kaj vi vidos! Kaj kiam tiel estas pri vi, oni
ja komprenas kiel statas pri Johannes Rosmer. Estas ja pura, klara
frenezaĵo, — tiel ĵeti sin ĝuste en la pereon, kiam <i>li</i> volas
malkaŝe ekstari kaj konfesi sin apostato! Imagu, — li kun tiu
timemo en la animo! Imagu <i>lin</i> elpelita, — persekutata de la rondo
al kiu li ĝis nun apartenis. Elmetata al senkonsideraj atakoj de la
elstaraj altuloj en la socio. Neniam en sia vivo li estos viro por
kontraŭstari tion.</p>

<p>REBEKKA<br>

Li <i>devas</i> kontraŭstari! Nun estas tro malfrue por retiri sin.</p>

<p>KROLL<br>

Ne tro malfrue. Neniel. Kio okazis, ni povas silentigi, — aŭ estas
almenaŭ klarigebla kiel nura pasinta, eĉ se bedaŭrinda, eraro. Sed
— unu dispozicio tamen estas ja nepre necesa.</p>

<p>REBEKKA<br>

Kaj kiu estas ĝi?</p>

<p>KROLL<br>

Vi devas konvinki lin leĝigi la rilaton, fraŭlino West.</p>

<p>REBEKKA<br>

La rilaton al mi?</p>

<p>KROLL<br>

Jes. Vi devas konvinki lin tiel.</p>

<p>REBEKKA<br>

Vi do absolute ne povas liberigi vin de la opinio, ke nia rilato
bezonas — esti leĝiĝinta, kiel vi diras?</p>

<p>KROLL<br>

Mi ne volas ekrilati pli proksime en la aferon mem. Sed vere mi
opinias esti observinta, ke <i>tie</i> kie estas plej facile rompi ĉiujn
tielnomatajn antaŭjuĝojn, estas en — hm —</p>

<p>REBEKKA<br>

— en la rilato inter viro kaj virino, vi aludas?</p>

<p>KROLL<br>

Jes, — sincere dirite, — tion mi opinias.</p>

<p>REBEKKA<br>

<span class="staging">(paŝadas sur la planko kaj rigardas tra la fenestro)</span> Mi estus
dirinta, — ke tiel estus ke vi pravus, rektoro Kroll.</p>

<p>KROLL<br>

Kion vi per tio aludas? Vi esprimas vin tiel strange.</p>

<p>REBEKKA<br>

Ĉu! Sed ni ne parolu pli pri tiuj aferoj. — Ah, — jen li venas.</p>

<p>KROLL<br>

Jam nun! Mi do foriros.</p>

<p>REBEKKA<br>

<span class="staging">(al li)</span> Ne, — restu. Ĉar nun vi ion aŭdos.</p>

<p>KROLL<br>

Ne nun. Ŝajnas al mi ke mi ne toleras vidi lin.</p>

<p>REBEKKA<br>

Mi petas, — restu. Faru. Aŭ vi pentos poste. Estas la lasta fojo,
ke mi petas al vi pri io.</p>

<p>KROLL<br>

<span class="staging">(rigardas ŝin surprize kaj demetas la ĉapelon)</span> Nu do, fraŭlino
West. Tiel do estu.</p>

<p class="staging">(Silente dum momento. <b>Johannes Rosmer</b> envenas de la antaŭĉambro.)</p>

<p>ROSMER<br>

<span class="staging">(vidas la <b>rektoron</b>, haltas ĉe la pordo)</span> Ĉu! — <i>Vi</i> ĉi tie!</p>

<p>REBEKKA<br>

Li preferus ne renkonti vin, kara.</p>

<p>KROLL<br>

<span class="staging">(aŭtomate)</span> Kara!</p>

<p>REBEKKA<br>

Jes, sinjoro rektoro. Rosmer kaj mi — ni amike parolas unu al la
alia. La rilato inter ni kondukis al tio.</p>

<p>KROLL<br>

Ĉu <i>tio</i> estas, kion vi promesis, ke mi aŭdu?</p>

<p>REBEKKA<br>

Kaj <i>tion</i> — kaj ion pli.</p>

<p>ROSMER<br>

<span class="staging">(proksimas)</span> Kion celas la vizito hodiaŭ?</p>

<p>KROLL<br>

Mi volis ankoraŭfoje provi haltigi vin kaj gajni vin reen.</p>

<p>ROSMER<br>

<span class="staging">(montras al la gazeto)</span> Post tio kio estas skribita <i>tie</i>?</p>

<p>KROLL<br>

Mi ne skribis tion.</p>

<p>ROSMER<br>

Ĉu vi faris elpaŝon por reteni tion?</p>

<p>KROLL<br>

Tio estus nepravigebla al la afero, kiun mi servas. Cetere ĝi ne
estis en mia povo.</p>

<p>REBEKKA<br>

<span class="staging">(ŝiras la gazeton en pecojn, kunĉifas ilin kaj ĵetas ilin
malantaŭ la fornon.)</span> Jen. Nun ĝi estas el la vido. Kaj ke ĝi
ankaŭ estu el la animo. Ĉar ne venos pli el tiaĵo, Rosmer.</p>

<p>KROLL<br>

Ho, se vi tion povus <i>tiel</i> ordigi.</p>

<p>REBEKKA<br>

Venu, kaj ni eksidu karaj. Ĉiuj tri. Kaj mi diros ĉion.</p>

<p>ROSMER<br>

<span class="staging">(eksidas aŭtomate)</span> Kio estas al vi, Rebekka! Tiu sinistra trankvilo
—. Kio estas?</p>

<p>REBEKKA<br>

La trankvilo de la decido. <span class="staging">(eksidas)</span> Eksidu ankaŭ vi, rektoro.</p>

<p class="staging">(<b>Rektoro Kroll</b> prenas lokon en la sofo.)</p>

<p>ROSMER<br>

Decido, vi diras? Kiu decido?</p>

<p>REBEKKA<br>

Mi volas redoni al vi, kion vi bezonas por vivi la vivon. Vi rericevu
vian ĝojan senkulpecon, kara amiko.</p>

<p>ROSMER<br>

Sed kion tio signifas!</p>

<p>REBEKKA<br>

Mi volas nur rakonti. Nenio alia bezoniĝas.</p>

<p>ROSMER<br>

Nu!</p>

<p>REBEKKA<br>

Kiam mi venis ĉi tien el Finnmark — kune kun doktoro West, —
ŝajnis al mi, ke kvazaŭ malfermiĝis por mi nova, granda, vasta
mondo. La doktoro estis al mi instruinta iom el ĉio. Ĉiujn scietojn
miajn pri la vivo tiam. <span class="staging">(luktante kaj apenaŭ aŭdeble)</span> Kaj jen —</p>

<p>KROLL<br>

Kaj jen?</p>

<p>ROSMER<br>

Sed, Rebekka, — tion ĉi mi ja scias.</p>

<p>REBEKKA<br>

<span class="staging">(fortigas sin)</span> Jes, ja, — vi pravas. Vi scias <i>sufiĉe</i> pri tio.</p>

<p>KROLL<br>

<span class="staging">(rigardas ŝin fikse)</span> Eble mi foriru.</p>

<p>REBEKKA<br>

Ne, sidu, kara rektoro. <span class="staging">(al Rosmer)</span> Estis ja <i>tio</i>, vidu, — ke mi
volis partopreni en la nova tempo, kiu rompis al si vojon. Partopreni
en la novaj ideoj. — Rektoro Kroll iun fojon rakontis al mi, ke
Ulrik Brendel dum tempo havis grandan potencon super vi, dum vi
ankoraŭ estis knabo. Ŝajnis al mi, ke mi povus denove revivigi
tion.</p>

<p>ROSMER<br>

Ĉu vi venis ĉi tien kun kaŝa intenco —?</p>

<p>REBEKKA<br>

Mi deziris, ke ni du iru kune antaŭen en libereco. Ĉiam antaŭen.
Ĉiam plu antaŭen. — Sed staris ja tiu sombra, netransirebla muro
inter vi kaj la tuta, plena liberiĝo.</p>

<p>ROSMER<br>

Kiun muron vi aludas?</p>

<p>REBEKKA<br>

Mi pensas, Rosmer, ke vi ne povis libere kreski, krom en la klara
sunbrilo. Kaj vi malfortiĝadis kaj defaladis ĉi tie en la sombro de
tia geedzeco.</p>

<p>ROSMER<br>

Neniam antaŭe vi parolis al mi pri mia geedzeco <i>tia</i>maniere.</p>

<p>REBEKKA<br>

Ne, mi ne kuraĝis, ĉar tiaokaze mi estus vin timiginta.</p>

<p>KROLL<br>

<span class="staging">(kapsignas al Rosmer)</span> Ĉu vi aŭdas <i>tion</i>?</p>

<p>REBEKKA<br>

<span class="staging">(daŭrigas)</span> Sed mi bone komprenis kie estas via savo. La sola savo.
Kaj jen mi agis.</p>

<p>ROSMER<br>

Al kiuj agoj vi aludas?</p>

<p>KROLL<br>

Ĉu per tio vi volas diri, ke —!</p>

<p>REBEKKA<br>

Nu, Rosmer, —. <span class="staging">(ekstaras)</span> Restu sidanta ankaŭ vi, rektoro Kroll.
Sed nun mi malkaŝigu. Ne estis vi, Rosmer. Vi estas senkulpa. Estis<i>
mi</i>, kiu logis —, kiu kaŭzis, ke Beate logiĝis sur la vojojn de
deliro —</p>

<p>ROSMER<br>

<span class="staging">(eksaltas)</span> Rebekka!</p>

<p>KROLL<br>

<span class="staging">(ekstaras de la sofo)</span> — sur la vojojn de deliro!</p>

<p>REBEKKA<br>

Sur la vojojn, — kiuj kondukis al la akvofalo. Nun vi ambaŭ scias.</p>

<p>ROSMER<br>

<span class="staging">(kvazaŭ paralizita)</span> Sed mi ne komprenas —. Kion ŝi estas diranta?
Mi komprenas eĉ ne vorton —!</p>

<p>KROLL<br>

Ho jes. Mi komencas kompreni.</p>

<p>ROSMER<br>

Sed kion vi do faris! Kion vi do povis diri al ŝi? Estas ja nenio.
Tute nenio!</p>

<p>REBEKKA<br>

Ŝi eksciis, ke vi estis vin laboriganta el la malnovaj antaŭjuĝoj.</p>

<p>ROSMER<br>

Jes, sed tion mi ja ne tiam faris.</p>

<p>REBEKKA<br>

Mi sciis, ke vi baldaŭ farus.</p>

<p>KROLL<br>

<span class="staging">(kapklinas al <b>Rosmer</b>)</span> Aha!</p>

<p>ROSMER<br>

Kaj jen? Kio pli? Nun mi volas scii ankaŭ la reston.</p>

<p>REBEKKA<br>

Iom poste — mi petegis al ŝi permeson foriri de Rosmersholm.</p>

<p>ROSMER<br>

Kial vi volis foriri — tiam?</p>

<p>REBEKKA<br>

Mi ne volis foriri. Mi volis resti, kie mi estis. Sed mi diris al
ŝi, ke estus la pli bona por ni ĉiuj — se mi malaperus entempe. Mi
komprenigis al ŝi, ke se mi restus pli longe, — povus, — povus
okazi, — kio ajn.</p>

<p>ROSMER<br>

Tio do estas, kion vi diris kaj faris.</p>

<p>REBEKKA<br>

Jes, Rosmer.</p>

<p>ROSMER<br>

Estas <i>tio</i>, kion vi nomis agi.</p>

<p>REBEKKA<br>

<span class="staging">(kun rompita voĉo)</span> Mi nomis ĝin tiel, jes.</p>

<p>ROSMER<br>

<span class="staging">(iom poste)</span> Ĉu vi nun konfesis ĉion, Rebekka?</p>

<p>REBEKKA<br>

Jes.</p>

<p>KROLL<br>

Ne ĉion.</p>

<p>REBEKKA<br>

<span class="staging">(rigardas lin timigite)</span> Kio plia estus?</p>

<p>KROLL<br>

Ĉu vi ne fine kredigis al Beate, ke estis necese, — ne nur ke estis
pli bone, — sed estis necese, pro vi kaj Rosmer, ke vi forirus
aliloken — plej eble frue? — Nu?</p>

<p>REBEKKA<br>

<span class="staging">(malrapide kaj malklare)</span> Eble mi ankaŭ diris tion.</p>

<p>ROSMER<br>

<span class="staging">(falas en la apogseĝon apud la fenestro)</span> Kaj tiu araneaĵo el
mensogo kaj trompo ŝi, — la malfeliĉa malsanulino, kredadis!
Kredis plene kaj fide! Tiel neŝanceleble! <span class="staging">(rigardas al <b>Rebekka</b>)</span>
Kaj neniam ŝi turnis sin al mi. Neniam per unu vorto! Ho, Rebekka,
— mi vidas en vi, — tion <i>vi</i> malkonsilis al ŝi!</p>

<p>REBEKKA<br>

Ŝi estis ja enkapiginta, ke ŝi, — kia edzino seninfana, ne rajtis
esti ĉi tie. Kaj ŝi imagis, ke estas ŝia devo al vi cedi la lokon.</p>

<p>ROSMER<br>

Kaj vi, — vi faris nenion por tiri ŝin el tiu imagaĵo?</p>

<p>REBEKKA<br>

Ne.</p>

<p>KROLL<br>

Vi plifortigis ĝin, ĉu? Respondu! Ĉu vi ne faris?</p>

<p>REBEKKA<br>

Ŝi eble komprenis min tiel, mi pensas.</p>

<p>ROSMER<br>

Nu ja, — kaj por via volo ŝi klinis sin en ĉiuj aferoj. Kaj ŝi
cedis la lokon. <span class="staging">(eksaltas)</span> Kiel povis — kiel povis vi daŭrigi tiun
teruran ludon!</p>

<p>REBEKKA<br>

Mi opiniis, ke estas elekto inter du vivoj, Rosmer.</p>

<p>KROLL<br>

<span class="staging">(severe kaj aŭtoritate)</span> Vi ne rajtis fari tian elekton!</p>

<p>REBEKKA<br>

<span class="staging">(impete)</span> Sed ĉu vi opinias, ke mi agadis kun malvarma, ruza animo!
Mi ne estis tia, en tiu tempo, kiel nun, rakontante kio okazis. Kaj
estas ja du specoj de volo en homo, mi pensas! Mi volis forigi Beate.
Iel. Sed mi neniam kredis, ke okazus. Ĉe ĉiu paŝo, kiun mi
kuraĝis fari antaŭen, estis kvazaŭ io kriis en mia interno: Nun ne
pluen! Eĉ ne paŝon pluen! — Kaj tamen mi ne <i>povis</i> ĉesi. Mi
<i>devis</i> provi iometon ankoraŭ. Nur iometon. Kaj iomete pli — kaj
ĉiam iomete pli. Kaj fine <i>okazis</i>. — Estas tiel, ke tiaĵo okazas.
<span class="staging">(mallonga paŭzo)</span></p>

<p>ROSMER<br>

<span class="staging">(al Rebekka)</span> Kiel vi opinias, ke poste okazos por <i>vi</i>? Post tio ĉi?</p>

<p>REBEKKA<br>

Por mi povos okazi kio ajn. Ne multe gravas.</p>

<p>KROLL<br>

Neniu vorto indikante penton. Vi eble neniun sentas?</p>

<p>REBEKKA<br>

<span class="staging">(malvarme, repuŝante)</span> Pardonu, sinjoro rektoro, — tio estas afero,
kiu ne rilatas al aliuloj. Ĝin mi prizorgos mem.</p>

<p>KROLL<br>

<span class="staging">(al <b>Rosmer</b>)</span> Kaj kun tiu virino vi vivas sub la sama tegmento. En
intima rilato. <span class="staging">(rigardas al la portretoj)</span> Ho, — tiuj, kiuj forpasis,
— nun ili estus vidantaj!</p>

<p>ROSMER<br>

Vi iros al la urbo, ĉu?</p>

<p>KROLL<br>

<span class="staging">(prenas sian ĉapelon)</span> Jes. Plej eble frue.</p>

<p>ROSMER<br>

<span class="staging">(ankaŭ li prenas sian ĉapelon)</span> Mi do akompanos vin.</p>

<p>KROLL<br>

Vi volas! Jes mi pensis, ke ni ne estus vin tute perdintaj.</p>

<p>ROSMER<br>

Venu do, Kroll! Venu do!</p>

<p class="staging">(Ambaŭ eliras tra la antaŭĉambro sen rigardi al <b>Rebekka</b>. Iom
poste <b>Rebekka</b> iras singardeme al la fenestro kaj elrigardas inter
la floroj.)</p>

<p>REBEKKA<br>

<span class="staging">(parolas duonlaŭte al si mem)</span> Ne trans la ponton, eĉ ne hodiaŭ.
Iras supre. Neniam transvenas la akvofalon. Neniam. <span class="staging">(iras de la
fenestro)</span> Nu ja! <span class="staging">(aliras kaj tiras la sonorilŝnuron)</span></p>

<p class="staging">(Post iom <b>sinjorino Helseth</b> envenas de dekstre.)</p>

<p>SINJORINO HELSETH<br>

Kio estas, fraŭlino?</p>

<p>REBEKKA<br>

Sinjorino Helseth, bonvolu serĉi mian valizon de la subtegmento.</p>

<p>SINJORINO HELSETH<br>

La valizon?</p>

<p>REBEKKA<br>

Jes, la bruna valizo el foka felo, kiel vi scias.</p>

<p>SINJORINO HELSETH<br>

Nu ja. Sed Dio gardu min, — ĉu la fraŭlino volas vojaĝi?</p>

<p>REBEKKA<br>

Jes, — nun mi volas vojaĝi, sinjorino Helseth.</p>

<p>SINJORINO HELSETH<br>

Kaj tiel subite kaj tuje!</p>

<p>REBEKKA<br>

Tuj kiam mi pakis.</p>

<p>SINJORINO HELSETH<br>

Nun mi neniam aŭdis tiaĵon! Sed la fraŭlino certe revenos, mi
scias?</p>

<p>REBEKKA<br>

Mi neniam plu revenos.</p>

<p>SINJORINO HELSETH<br>

Neniam! Sed, bona Dio, kiel estos ĉi tie en Rosmersholm, kiam
fraŭlino West ne plu ĉeestas? Nun estis ja tiel bone kaj afable por
la pastoro.</p>

<p>REBEKKA<br>

Jes, sed hodiaŭ mi timiĝis, sinjorino Helseth.</p>

<p>SINJORINO HELSETH<br>

Timiĝis! Jeĉjo, pro kio?</p>

<p>REBEKKA<br>

Jes, aspekte mi kaptis videton de blankaj ĉevaloj.</p>

<p>SINJORINO HELSETH<br>

De blankaj ĉevaloj! Meze en taglumo!</p>

<p>REBEKKA<br>

Ho, ili elkuras kaj frue kaj malfrue, — la blankaj ĉevaloj en
Rosmersholm. <span class="staging">(ŝanĝas temon)</span> Nu, — do pri la valizo, sinjorino
Helseth.</p>

<p>SINJORINO HELSETH<br>

Jes ja. La valizo.</p>

<p class="staging">(Ambaŭ eliras dekstre.)</p>


</div>

<div class="acte">
<h3 class="actehead">KVARA AKTO</h3>


<p class="staging">(La sidĉambro en <b>Rosmersholm</b>. Estas malfrua vespero. Lampo kun
ŝirmilo super lumas sur la tablo. <b>Rebekka West</b> staras apud la
tablo pakante kelkajn aĵetojn en valizon. Ŝiaj mantelo, ĉapelo kaj
la blanka kroĉaĵo pendas super la dorso de la sofo. <b>Sinjorino
Helseth</b> envenas de dekstre.)</p>

<p>SINJORINO HELSETH<br>

<span class="staging">(parolas mallaŭte kaj aspektas rezerveme)</span> Jes, nun ĉiuj aĵoj estas
portitaj elen, fraŭlino. Ili staras en la kuireja koridoro.</p>

<p>REBEKKA<br>

Bone. La veturigisto estas mendita, ĉu?</p>

<p>SINJORINO HELSETH<br>

Jes. Li demandas, kiam li estu ĉi tie kun la ĉaro.</p>

<p>REBEKKA<br>

Mi opinias, ke ĉirkaŭ la dekunua horo. La vaporŝipo foriros je
noktomezo.</p>

<p>SINJORINO HELSETH<br>

<span class="staging">(iom hezitanta)</span> Sed pri la pastoro? Se li ne revenos hejmen ĝis
tiam?</p>

<p>REBEKKA<br>

Mi tamen forvojaĝos. Se mi ne vidos lin, diru, ke mi skribos. Longan
leteron. Diru tion.</p>

<p>SINJORINO HELSETH<br>

Jes, povas esti bone skribi. Sed bedaŭrinda fraŭlino, — mi tamen
opinias, ke vi devus provi paroli kun li ankoraŭfoje.</p>

<p>REBEKKA<br>

Eble tio. Aŭ eble tamen ne.</p>

<p>SINJORINO HELSETH<br>

Ne, — imagu ke mi travivu tion ĉi, — tion mi neniam imagis!</p>

<p>REBEKKA<br>

Kion vi do imagis, sinjorino Helseth?</p>

<p>SINJORINO HELSETH<br>

Ho, mi pensis, ke pastoro Rosmer estus pli fidinda viro ol tio ĉi.</p>

<p>REBEKKA<br>

Pli fidinda?</p>

<p>SINJORINO HELSETH<br>

Jes tion mi efektive diras.</p>

<p>REBEKKA<br>

Sed, kara, kion vi per tio aludas?</p>

<p>SINJORINO HELSETH<br>

Mi pensas, kiel vere kaj ĝuste estas, fraŭlino. Li ne liberigus sin
el tio en <i>tia</i> maniero, ne.</p>

<p>REBEKKA<br>

<span class="staging">(rigardas ŝin)</span> Aŭskultu nun, sinjorino Helseth. Diru al mi honeste
kaj sincere, — kial, pensas vi, ke mi forvojaĝos?</p>

<p>SINJORINO HELSETH<br>

Je Dio, certe estas necese, fraŭlino. Nu ja, nu ja! Sed mi opinias,
ke ne estas ĝentile farita de la pastoro. Mortensgård havis ja
ekskuzon, li. Ĉar ŝi havis ja edzon en vivo. Kaj <i>tiuj</i> du ne
povis geedziĝi, spite al iu volo. Sed vidu la pastoron, li — hm!</p>

<p>REBEKKA<br>

<span class="staging">(kun rideto)</span> Ĉu vi imagus tiaĵon inter mi kaj pastoro Rosmer?</p>

<p>SINJORINO HELSETH<br>

Neniam je la mondo. Nu, mi pensas, — ne antaŭ hodiaŭ.</p>

<p>REBEKKA<br>

Sed hodiaŭ do —?</p>

<p>SINJORINO HELSETH<br>

Nu, — post ĉiuj infamaĵoj, kiujn homoj diras, ke estas pri la
pastoro en la gazetoj, mi —</p>

<p>REBEKKA<br>

Aha!</p>

<p>SINJORINO HELSETH<br>

Ĉar estas mia opinio, ke tiu viro, kiu povas transiri al la religio
de Mortensgård, li estas, je Dio, kredinda al kio ajn.</p>

<p>REBEKKA<br>

Nu, povas esti. Sed mi do? Kion vi diras pri mi?</p>

<p>SINJORINO HELSETH<br>

Ho tamen, fraŭlino, — pri vi ne estas multe direnda. Certe ne estas
facile por soleca virino kontraŭstari, mi pensas. — Ni estas ja
ĉiuj homoj, — fraŭlino West.</p>

<p>REBEKKA<br>

Vera vorto, sinjorino Helseth. Ĉiuj estas ni homoj. — Por kio vi
aŭskultas?</p>

<p>SINJORINO HELSETH<br>

<span class="staging">(mallaŭte)</span> Ho, Jeĉjo, — jen mi pensas ke li venas ĝuste precize.</p>

<p>REBEKKA<br>

<span class="staging">(skuiĝas)</span> Do tamen —! <span class="staging">(decide)</span> Nu jes. Do tiel estu.</p>

<p class="staging">(<b>Johannes Rosmer</b> envenas de la antaŭĉambro.)</p>

<p>ROSMER<br>

<span class="staging">(vidas la vojaĝvestaĵojn, turnas sin al <b>Rebekka</b> kaj demandas)</span>
Kion tio ĉi signifas?</p>

<p>REBEKKA<br>

Mi forvojaĝos.</p>

<p>ROSMER<br>

Tuj?</p>

<p>REBEKKA<br>

Jes. <span class="staging">(al sinjorino <b>Helseth</b>)</span> Do je la dekunua.</p>

<p>SINJORINO HELSETH<br>

Bone, fraŭlino. <span class="staging">(ŝi eliras dekstre)</span></p>

<p>ROSMER<br>

<span class="staging">(post mallonga paŭzo)</span> Kien vi forvojaĝos, Rebekka?</p>

<p>REBEKKA<br>

Norden per la vaporŝipo.</p>

<p>ROSMER<br>

Norden? Kion vi faros tie norde?</p>

<p>REBEKKA<br>

Mi ja venis de tie.</p>

<p>ROSMER<br>

Sed tie norde vi ja havas nenion por fari nun.</p>

<p>REBEKKA<br>

Eĉ ne ĉi tie.</p>

<p>ROSMER<br>

Kion vi pensas entrepreni?</p>

<p>REBEKKA<br>

Mi ne scias. Mi nur volas fari finon al la afero.</p>

<p>ROSMER<br>

Fari finon?</p>

<p>REBEKKA<br>

Rosmersholm rompis min.</p>

<p>ROSMER<br>

<span class="staging">(atentiĝas)</span> Vi diras —?</p>

<p>REBEKKA<br>

Rompis min en pecojn. — Mi havis fortan, kuraĝan volon, kiam mi
venis ĉi tien. Nun mi estas subjugita sub fremdan leĝon. — De nun
mi ne kredas, ke mi ion pli kuraĝos fari.</p>

<p>ROSMER<br>

Kial ne? Kia leĝo estas tiu, pri kiu vi diras, ke —?</p>

<p>REBEKKA<br>

Kara, ni ne parolu pri <i>tio</i> nun. — Kio do okazis inter vi kaj la
rektoro?</p>

<p>ROSMER<br>

Ni repaciĝis.</p>

<p>REBEKKA<br>

Nu do. Rezultis do en tio.</p>

<p>ROSMER<br>

Li kolektis nian tutan rondon amikaran ĉe si. Ili evidentigis por
mi, ke la laboro por nobligi la animojn, — tute ne konvenas al mi.
— Kaj estas ja en si mem senespera. — Mi lasas tion kuŝi.</p>

<p>REBEKKA<br>

Nu jes, — eble estas pli bone tiel.</p>

<p>ROSMER<br>

Ĉu vi nun <i>tion</i> diras? Ĉu vi <i>nun</i> havas <i>tiun</i> opinion?</p>

<p>REBEKKA<br>

Mi venis al tiu opinio. Dum la lastaj kelkaj tagoj.</p>

<p>ROSMER<br>

Vi mensogas, Rebekka.</p>

<p>REBEKKA<br>

Mensogas —!</p>

<p>ROSMER<br>

Jes, vi mensogas. Vi neniam kredis pri mi. Neniam vi kredis, ke mi
estus viro por lukte konduki la aferon al venko.</p>

<p>REBEKKA<br>

Mi kredis, ke ni du kune kapablus.</p>

<p>ROSMER<br>

Ne vere. Vi kredis, ke vi mem povus fari ion grandan en la vivo. Ke
vi povus uzi min por tio, kion vi volis ebligi. Ke mi povus servi al
viaj celoj. <i>Jen</i> kion vi kredis.</p>

<p>REBEKKA<br>

Aŭskultu nun, Rosmer —</p>

<p>ROSMER<br>

<span class="staging">(eksidas peze en la sofon)</span> Ho lasu! Mi nun vidas la fundon de ĉio.
Mi estis kiel ganto en viaj manoj.</p>

<p>REBEKKA<br>

Aŭskultu nun, Rosmer. Ni priparolu tion. Estas la lasta fojo.
<span class="staging">(eksidas sur seĝon apud la sofo)</span> Mi intencis skribi al vi pri ĉio,
— kiam mi estus reveninta norden. Sed eble estas pli bone, ke vi
aŭdu tuj.</p>

<p>ROSMER<br>

Ĉu vi havas ankoraŭ pli por konfesi?</p>

<p>REBEKKA<br>

La granda restas.</p>

<p>ROSMER<br>

Kio granda?</p>

<p>REBEKKA<br>

Tio, kion vi neniam komprenetis. Tio, kio donas kaj lumon kaj ombron
al ĉio cetera.</p>

<p>ROSMER<br>

<span class="staging">(skuas la kapon)</span> Mi nenion komprenas el tio.</p>

<p>REBEKKA<br>

Estas vero, ke mi elĵetis miajn retojn por gajni akceson ĉi tie en
Rosmersholm. Ĉar mi pensis tiel, ke mi certe sukcesus ĉi tie. Iel
— komprenu.</p>

<p>ROSMER<br>

Vi ja sukcesis okazigi, kion vi volis.</p>

<p>REBEKKA<br>

Mi kredas, ke mi povus okazigi kion ajn — tiam. Ĉar tiam mi
ankoraŭ havis mian kuraĝan, liberan volon. Mi ne atentis
konsiderojn. Ne rilatojn por kiuj elvojiĝi. — Sed jen venis la
komenco de <i>tio</i>, kiu rompis mian volon — kaj timigis min tiel
bedaŭrinde por la tuta vivo.</p>

<p>ROSMER<br>

Kio venis? Parolu, por ke mi komprenu.</p>

<p>REBEKKA<br>

Tiam obsedis min, — tiu sovaĝa, nesubigebla avido —. Ho, Rosmer
—!</p>

<p>ROSMER<br>

Avido? Vi —! Al kio?</p>

<p>REBEKKA<br>

Al vi.</p>

<p>ROSMER<br>

<span class="staging">(volas eksalti)</span> Kio estas!</p>

<p>REBEKKA<br>

<span class="staging">(haltigas lin)</span> Restu sidanta, kara. Nun vi aŭdu pli.</p>

<p>ROSMER<br>

Kaj vi volas diri — ke vi amis min — tiel!</p>

<p>REBEKKA<br>

Ŝajnis al mi, ke devus nomiĝi ami — tiam. Ŝajnis al mi, ke tio
estis amo. Sed ne estis. Estis kiel mi nun al vi diras. Estis
sovaĝa, nesubigebla avido.</p>

<p>ROSMER<br>

<span class="staging">(pene)</span> Rebekka, — ĉu vere estas vi mem, — vi — vi, pri kiu vi
sidas rakontante!</p>

<p>REBEKKA<br>

Jes, kion vi imagas, Rosmer!</p>

<p>ROSMER<br>

El tio, — sub la potenco de tio vi do — vi do <i>agis</i>, kiel vi tion
nomas.</p>

<p>REBEKKA<br>

Estis super mi kiel ventego ĉe la maro. Estis kiel unu el la
ventegoj, kiujn ni dumvintre havas tie norde. Ĝi prenas vin, — kaj
portas vin kun si, — kien ajn longe. Neniu ideo pri kontraŭstaro.</p>

<p>ROSMER<br>

Kaj ĝi forblovis la bedaŭrindan Beate en la akvofalon.</p>

<p>REBEKKA<br>

Jes, ĉar tiam estis kvazaŭ lukto sur la boatkilo inter Beate kaj
mi.</p>

<p>ROSMER<br>

Vi vere estis la plej forta en Rosmersholm. Pli forta ol Beate kaj mi
kune.</p>

<p>REBEKKA<br>

Mi konis vin tiom, ke mi sciis, — al vi neniu vojo estis pasebla,
antaŭ ol vi estus liberiĝinta kaj en rilatoj — kaj en spirito.</p>

<p>ROSMER<br>

Sed mi ne komprenas vin, Rebekka. Vi — vi mem, — via tuta konduto
estas por mi nesolvebla enigmo. Nun mi ja estas libera, — kaj en
spirito kaj en rilatoj. Vi nun staras ĉe la celo, kiun vi unue metis
antaŭ vin. Kaj nun tamen —!</p>

<p>REBEKKA<br>

Neniam mi estis pli fora de la celo ol nun.</p>

<p>ROSMER<br>

— kaj tamen, mi diras, — kiam hieraŭ mi demandis vin, — petis
vin: fariĝu mia edzino, — tiam vi kriis en teruro, ke povus neniam
okazi.</p>

<p>REBEKKA<br>

Mi ekkriis en malespero.</p>

<p>ROSMER<br>

Kial? Ĉar Rosmersholm ŝtelis miajn fortojn. Ĉi tie mia kuraĝa
volo tondiĝis. Kaj kripliĝis! Tiu tempo nun forpasis por mi, kiam
mi riskus kuraĝi kion ajn. Mi perdis la kapablon agi, Rosmer.</p>

<p>ROSMER<br>

Diru do kiel tio venis.</p>

<p>REBEKKA<br>

Venis per la vivo kune kun vi.</p>

<p>ROSMER<br>

Sed kiel? Kiel?</p>

<p>REBEKKA<br>

Kiam mi sidis sola kun vi ĉi tie, — kaj vi fariĝis vi mem —</p>

<p>ROSMER<br>

Jes, jes?</p>

<p>REBEKKA<br>

— ĉar vi neniam plene estis vi mem dum Beate vivis —</p>

<p>ROSMER<br>

Bedaŭrinde, vi pravas.</p>

<p>REBEKKA<br>

Sed kiam mi povis vivi kune kun vi ĉi tie, — en silento, — en
soleco, — kiam vi senpere donis al mi ĉiujn viajn pensojn, — ĉiun
animstaton, tiel dolĉe kaj bele, kiel vi sentis ĝin, — <i>tiam</i> la
granda ŝanĝo okazis. Iom post iom, — komprenu. Preskaŭ
nerimarkeble, — sed fine tiel superfortige. Ĝuste al la fundo de
mia animo.</p>

<p>ROSMER<br>

Ho, kion do tio signifas, Rebekka!</p>

<p>REBEKKA<br>

Ĉio alia, — tiu malbela, sensoebria avido, ĝi foriĝis tre foren,
tre foren de mi. Ĉiuj tiuj ekzaltitaj potencoj rezignis silente.
Malleviĝis anima ripozo super min, — silento kvazaŭ de birdroko
sub la meznokta suno norde ĉe ni.</p>

<p>ROSMER<br>

Diru pli. Ĉion kion vi scias diri.</p>

<p>REBEKKA<br>

Ne estas multe pli. Estas nur <i>tio</i>, ke amo burĝonis en mi. La
granda, rezignanta amo, kiu kontentiĝas de la kunvivo, tia kia ĝi
estis inter ni du.</p>

<p>ROSMER<br>

Ho, se mi nur scietis eron de tio!</p>

<p>REBEKKA<br>

Plej bone kiel estas. Hieraŭ, — kiam vi demandis min, ĉu mi volus
fariĝi via edzino, — mi ĝojkriis —</p>

<p>ROSMER<br>

Jes, ĉu ne, Rebekka! Tiel ŝajnis al mi.</p>

<p>REBEKKA<br>

Momenton, jes. En memforgeso. Ĉar estis mia antaŭa brava volo, kiu
estis sin denove liberiganta. Sed nun ĝi ne plu havas potencon, —
kun la tempo, ne.</p>

<p>ROSMER<br>

Kiel vi klarigas tion, kio okazis en vi?</p>

<p>REBEKKA<br>

Estas la vivkoncepto de la Rosmer-parencaro, — aŭ almenaŭ <i>via</i>
vivkoncepto, — kiu infektis mian volon.</p>

<p>ROSMER<br>

Infektis?</p>

<p>REBEKKA<br>

Kaj malsanigis ĝin. Sklave ligis ĝin sub leĝoj, kiuj ne validis
por mi. Vi, — la vivo kune kun vi, — nobeligis mian animon —</p>

<p>ROSMER<br>

Ho, ĉu tion mi kuraĝus kredi!</p>

<p>REBEKKA<br>

Senriske vi povas tion kredi. La rosmera vivkoncepto nobeligas. Sed
— <span class="staging">(skuas la kapon)</span> — sed, — sed —</p>

<p>ROSMER<br>

Sed? Nu?</p>

<p>REBEKKA<br>

— sed ĝi mortigas la feliĉon.</p>

<p>ROSMER<br>

Ĉu jenon vi diras, Rebekka?</p>

<p>REBEKKA<br>

Almenaŭ por mi.</p>

<p>ROSMER<br>

Jes, sed ĉu vi <i>tion</i> tiel certe scias. Se mi nun denove demandus
vin —? Petegus vin —</p>

<p>REBEKKA<br>

Ho, kara, — neniam plu parolu pri tio! Neeblas —! Jes, ĉar <i>sciu</i>,
Rosmer, ke mi havas — pasintecon malantaŭ mi.</p>

<p>ROSMER<br>

Ion pli ol vi jam rakontis?</p>

<p>REBEKKA<br>

Jes. Ion alian kaj pli gravan.</p>

<p>ROSMER<br>

<span class="staging">(kun rideto)</span> Ĉu ne estas strange, Rebekka. Imagu, ke suspekto de
tiaĵo foje tanĝis min.</p>

<p>REBEKKA<br>

Ĉu! Kaj tamen —? Tamen? —</p>

<p>ROSMER<br>

Mi neniam fidis ĝin. Mi nur ludis kun ĝi, — tiel en la imago,
komprenu.</p>

<p>REBEKKA<br>

Se vi postulas, mi tuj diros ankaŭ tion.</p>

<p>ROSMER<br>

<span class="staging">(deturnante)</span> Ne, ne! Eĉ ne vorton volas mi scii. Kio ajn kio ĝi
estas, — mi havas forgeson por ĝi.</p>

<p>REBEKKA<br>

Sed mi ne.</p>

<p>ROSMER<br>

Ho, Rebekka —!</p>

<p>REBEKKA<br>

Jes, kara, — <i>tio</i> estas ja la teruraĵo, ke nun, kiam ofertiĝas al
mi la feliĉon de la vivo per plenaj manoj, — nun mi fariĝis tia,
ke mia propra pasinteco baras min.</p>

<p>ROSMER<br>

Via pasinteco estas morta, Rebekka. Ĝi ne plu tenas prenon sur vi,
— neniun konekson kun vi, — tia kia vi <i>nun</i> estas.</p>

<p>REBEKKA<br>

Ho, kara, estas ja nuraj parolturniĝoj. Ĉu pri la senkulpeco? De
kie mi prenu <i>ĝin</i>?</p>

<p>ROSMER<br>

<span class="staging">(peze)</span> Jes, jes, — la senkulpeco.</p>

<p>REBEKKA<br>

La senkulpeco, jes. En ĝi estas la feliĉo kaj la ĝojo. Estas ja
<i>tiu</i> dogmo, kiun vi volis vivigi en ĉiuj tiuj estontaj nobelaj
homoj —</p>

<p>ROSMER<br>

Ho, ne memorigu min pri <i>tio</i>. Estis ja nur duono de revo, Rebekka.
Tro rapida ideo, pri kiu mi mem ne plu kredas. — La homoj ne lasas
sin nobeligi de ekstere.</p>

<p>REBEKKA<br>

<span class="staging">(mallaŭte)</span> Ne tra la silenta amo, ĉu?</p>

<p>ROSMER<br>

<span class="staging">(penseme)</span> Jes, — estas ja <i>tio</i> kio estus la granda, la plej belega
en la tuta vivo, mi pensas. — Se tiel estus. <span class="staging">(tordas sin en
maltrankvilo)</span> Sed kiel mi scios pri tio? Ĝisfunde?</p>

<p>REBEKKA<br>

Vi ne kredas min, Rosmer, ĉu?</p>

<p>ROSMER<br>

Ho, Rebekka, kiel <i>povas</i> mi plene kredi vin? Vin, kiu kaŝadis kaj
sekretigis tiom ege! — Nun vi malkaŝigas tion kroman. Ĉu kuŝas
celo sube, — diru malkaŝe. Ĉu vi eble volas tiel ion gajni. Mi
deziras ja fari por vi, kion mi povas.</p>

<p>REBEKKA<br>

<span class="staging">(tordas la manojn)</span> Ho, tiu mortiga dubo —! Rosmer, — Rosmer —!</p>

<p>ROSMER<br>

Jes, ĉu ne terure? Sed mi ne povas malhelpi. Neniam mi transvenos
por liberigi min de la dubo. Neniam scios certe, ke mi havas vin en
plena kaj pura amo.</p>

<p>REBEKKA<br>

Sed ĉu ne estas io interne en vi mem, kiu atestas, ke okazis
transformo! Kaj ke la transformo okazis pere de vi, — pere de vi
sole!</p>

<p>ROSMER<br>

Ho, kara, — mi ne plu kredas pri mia kapablo transformi homojn. Mi
ne plu kredas je mi mem en kiu ajn afero. Mi nek kredas je mi nek je
vi.</p>

<p>REBEKKA<br>

<span class="staging">(rigardas lin sombre)</span> Kiel vi do povas vivi la vivon.</p>

<p>ROSMER<br>

Mi ne mem komprenas. Mi ne komprenas. Mi kredas, ke mi ne <i>povas</i>
vivi. — Kaj mi ja ankaŭ ne scias pri tiu afero en la mondo por kiu
valorus vivi.</p>

<p>REBEKKA<br>

Ho, la vivo, — ĝi renoviĝas. Ni tenu nin al tio, kara. — Sufiĉe
frue ni eliros.</p>

<p>ROSMER<br>

<span class="staging">(eksaltas maltrankvila)</span> Do redonu al mi la kredon! La kredon je <i>vi</i>,
Rebekka! La kredon je via amo! Ateston! Ateston mi volas havi!</p>

<p>REBEKKA<br>

Ateston? Kiel mi donu al vi ateston —!</p>

<p>ROSMER<br>

Vi <i>devas</i>! <span class="staging">(iras trans la plankon)</span> Mi ne eltenas tiun solecan, —
tiun teruran malplenecon, — tiun, — tiun —</p>

<p class="staging">(Oni frapas forte sur la antaŭĉambra pordo.)</p>

<p>REBEKKA<br>

<span class="staging">(eksaltas el la seĝo)</span> Ah, — ĉu vi aŭdis!</p>

<p class="staging">(La pordo malfermiĝas. <b>Ulrik Brendel</b> envenas. Li surhavas
manumĉemizon, nigran surtuton kaj bonajn botojn ekstere de la
pantalono. Cetere li estas vestita kiel la antaŭan fojon. Li
aspektas konfuze.)</p>

<p>ROSMER<br>

Ho, ĉu estas vi, sinjoro Brendel!</p>

<p>BRENDEL<br>

Johannes, mia knabo, — mi salutas vin — adiaŭ!</p>

<p>ROSMER<br>

Kien vi iros tiel malfrue?</p>

<p>BRENDEL<br>

Malsupren la deklivon.</p>

<p>ROSMER<br>

Kiel —?</p>

<p>BRENDEL<br>

Nun mi iros hejmen, mia karega lernanto. Mi spertas hejmveon post la
granda nenio.</p>

<p>ROSMER<br>

Io okazis al vi, sinjoro Brendel! Kio estas?</p>

<p>BRENDEL<br>

Vi do observas la transformon? Jes, — vi ja povas. Kiam mi lastfoje
metis la piedon en tiun ĉi salonon, — mi staris antaŭ vi kiel
bonhavulo kaj frapis mian brustpoŝon.</p>

<p>ROSMER<br>

Nu! Mi ne tute komprenas —</p>

<p>BRENDEL<br>

Sed tia, kia vi vidas min ĉi tiun nokton, mi estas detronigita reĝo
sur la cindroamaso de mia brulita kastelo.</p>

<p>ROSMER<br>

Se estas io, per kio <i>mi</i> povas helpi vin —</p>

<p>BRENDEL<br>

Vi konservis vian infankoron, Johannes. Ĉu vi povas doni al mi
pruntaĵon?</p>

<p>ROSMER<br>

Jes, jes, bonvole.</p>

<p>BRENDEL<br>

Ĉu vi povas doni dispone idealon aŭ du?</p>

<p>ROSMER<br>

Kion vi diras?</p>

<p>BRENDEL<br>

Demetitan idealon aŭ du. Kaj vi faros bonan agon. Ĉar nun mi
senestas, mia kara knabo. Tute senhava.</p>

<p>REBEKKA<br>

Ĉu vi ne faris vian prelegon?</p>

<p>BRENDEL<br>

Ne, vi loganta sinjorino. Imagu! Ĝuste kiam mi pretigas min elverŝi
el la korno de abundeco, mi faras la embarasan malkovron, ke mi
bankrotis.</p>

<p>REBEKKA<br>

Sed ĉiuj viaj neskribitaj verkoj?</p>

<p>BRENDEL<br>

Dum dudek kvin jaroj mi sidis, kiel avarulo sur ŝlosita monkesto.
Kaj hieraŭ, — kiam mi malfermas kaj volas serĉi la trezoron, —
jen estas nenio. La dento de la tempo mordis ĝin al polvo. Estis
<i lang="de">nichts</i> kaj nenio en la tuta afero.</p>

<p>ROSMER<br>

Sed ĉu vi do certe tion scias?</p>

<p>BRENDEL<br>

Ne estas loko por dubo, mia favorato. La prezidento konvinkis min pri
tio.</p>

<p>ROSMER<br>

Prezidento?</p>

<p>BRENDEL<br>

Nu ja, — la ekscelenco do. <i lang="de">Ganz nach Belieben</i>.</p>

<p>ROSMER<br>

Jes, kiu?</p>

<p>BRENDEL<br>

Peder Mortensgård kompreneble.</p>

<p>ROSMER<br>

Ĉu!</p>

<p>BRENDEL<br>

<span class="staging">(mistere)</span> Tŝ, tŝ, tŝ! Peder Mortensgård estas la estro kaj reganto
de la estonteco. Neniam mi lokiĝis antaŭ la vizaĝo de iu pli
granda. Peder Mortensgård havas en si la ĉiopovan kapablon. Li povas
fari ĉion, kion li volas.</p>

<p>ROSMER<br>

Ho, ne kredu tion.</p>

<p>BRENDEL<br>

Jes, mia knabo! Ĉar Peder Mortensgård neniam volas pli ol li povas!
Peder Mortensgård kapablas vivi la vivon sen idealoj. Kaj <i>tio</i>, —
vidu, — <i>tio</i> estas ĝuste la sekreto de la ago kaj la venko. Tio
estas la sumo de ĉiu saĝo en la mondo. Jen sufiĉe!</p>

<p>ROSMER<br>

<span class="staging">(mallaŭte)</span> Nun mi komprenas, — ke vi foriras pli malriĉa ol kiam
vi venis.</p>

<p>BRENDEL<br>

<i lang="fr">Bien</i>! Prenu nun <i lang="de">Beispiel</i> de via antaŭa instruisto. Forstreku
ĉion, kio enpresadis en vin. Ne konstruu vian kastelon sur cedanta
sablo. Kaj esploru, kaj provu, — antaŭ ol vi konstruos sur tiu
belega kreaĵo, kiu ĉi tie dolĉigas vian vivon.</p>

<p>REBEKKA<br>

Ĉu al mi vi aludas?</p>

<p>BRENDEL<br>

Jes, mia alloga marvirino</p>

<p>REBEKKA<br>

Kial ne estus konstruinde sur mi?</p>

<p>BRENDEL<br>

<span class="staging">(paŝon pli proksimen)</span> Mi sciiĝis, ke mia antaŭa lernanto havas
vivkoncepton por konduki al venko.</p>

<p>REBEKKA<br>

Kaj sekve —?</p>

<p>BRENDEL<br>

La venko estas certa. Sed, — notu, — je nepra kondiĉo.</p>

<p>REBEKKA<br>

Kiu?</p>

<p>BRENDEL<br>

<span class="staging">(prenas gardeme ŝian manartikon)</span> Ke la virino, kiu amas lin, ĝoje
iras en la kuirejon, kaj ĝoje forhakas sian delikatan rozoblankan
malgrandan fingron, — <i>tie</i>, — ĝuste <i>tie</i> ĉe la meza artiko.
<i lang="la">Item</i> ke la menciita amanta virino — same ĝoje — fortranĉas de si
la senegale formitan maldekstran orelon. <span class="staging">(malkaptas ŝin kaj turnas
sin al <b>Rosmer</b>)</span> Adiaŭ, mia venkanta Johannes.</p>

<p>ROSMER<br>

Ĉu vi foriros nun? En sombra nokto?</p>

<p>BRENDEL<br>

La sombra nokto estas la pli bona. Pacon al vi. <span class="staging">(Li foriras.)</span></p>

<p class="staging">(Momenton estas silente en la ĉambro.)</p>

<p>REBEKKA<br>

<span class="staging">(spiras peze)</span> Ho, kiel naŭze kaj preme estas!</p>

<p class="staging">(Ŝi iras al la fenestro, malfermas ĝin kaj restas tie staranta.)</p>

<p>ROSMER<br>

<span class="staging">(eksidas en la apogseĝon apud la forno)</span> Ne estas alia solvo,
Rebekka. Mi vidas nun. Vi <i>devas</i> forvojaĝi.</p>

<p>REBEKKA<br>

Jes, mi ne vidas elekton.</p>

<p>ROSMER<br>

Ni profitu de la lasta tempeto. Venu, kaj eksidu ĉe mi.</p>

<p>REBEKKA<br>

<span class="staging">(aliras kaj eksidas sur la sofon)</span> Kion vi do volas al mi, Rosmer?</p>

<p>ROSMER<br>

Unue mi <i>tion</i> diras al vi, ke vi ne bezonas havi zorgojn pro via
estonteco.</p>

<p>REBEKKA<br>

<span class="staging">(ridetas)</span> Hm. <i>Mia</i> estonteco.</p>

<p>ROSMER<br>

Mi antaŭvidis ĉiujn eblecojn. Antaŭ longe. Kio ajn kio okazos, por
vi estas zorgita.</p>

<p>REBEKKA<br>

Ankaŭ tio, vi kara.</p>

<p>ROSMER<br>

Tion vi devus mem kompreni.</p>

<p>REBEKKA<br>

Pasis jaroj de kiam mi pensis pri tiaĵoj.</p>

<p>ROSMER<br>

Nu ja, — vi certe opiniis, ke neniam povus ŝanĝiĝi inter ni du.</p>

<p>REBEKKA<br>

Jes, mi pensis tiel.</p>

<p>ROSMER<br>

Ankaŭ mi. Sed se okazus, ke mi forpasus —</p>

<p>REBEKKA<br>

Ho, Rosmer, — vi vivos pli longe ol mi.</p>

<p>ROSMER<br>

Pri la bedaŭrinda vivo estas ja en mia propra potenco decidi.</p>

<p>REBEKKA<br>

Kio estas! Vi do ne intencas —!</p>

<p>ROSMER<br>

Ĉu aspektas al vi tiel strange? Post la mizere kompatinda malvenko,
kiun mi suferis! Mi, kiu volis konduki mian vivotaskon al venko —.
Kaj jen mi fuĝis de la tuto, — eĉ antaŭ ol la batalo komencis!</p>

<p>REBEKKA<br>

Rekomencu la lukton, Rosmer! Provu, — kaj vi vidos la venkon. Vi
nobeligos centojn, — vi nobeligos milojn da animoj. Provu!</p>

<p>ROSMER<br>

Ho Rebekka, — mi, kiu nun eĉ ne kredas je mia propra vivotasko.</p>

<p>REBEKKA<br>

Sed via tasko jam eltenis sian provon. Unu homon vi almenaŭ
nobeligis. Min, tiom longe kiom mi vivos.</p>

<p>ROSMER<br>

Jes, — se mi povus kredi vin en tio ĉi.</p>

<p>REBEKKA<br>

<span class="staging">(premas la manojn)</span> Ho, sed Rosmer, ĉu vi ne scias ion, — ion, kiu
povus igi vin kredi?</p>

<p>ROSMER<br>

<span class="staging">(skuiĝas kiel en timo)</span> Ne ekpensu pri tio nun! Ne pluen, Rebekka!
Eĉ ne vorto plu!</p>

<p>REBEKKA<br>

Jes, ĝuste tion ni devas pripensi. Ĉu vi ion scias, kiu povus
sufoki la dubon? Ĉar mi eĉ nenion scias.</p>

<p>ROSMER<br>

Plej bone por vi, ke vi ne scias. — Plej bone por ambaŭ.</p>

<p>REBEKKA<br>

Ne, ne, ne, — mi ne kontentiĝas pri tio! Se vi ion scias, kiu povus
absolvi min en viaj okuloj, mi postulas de vi kiel mian rajton, ke vi
menciu ĝin.</p>

<p>ROSMER<br>

<span class="staging">(kvazaŭ senpere puŝata kontraŭ sia volo)</span> Ni do vidu.
Vi diras, ke la granda amo estas en vi. Ke tra mi via animo nobeliĝis.
Ĉu tiel estas? Ĉu vi ĝuste kalkulis? Ĉu ni faru provon
pri la kalkulo? Ĉu?</p>

<p>REBEKKA<br>

Mi estas preta.</p>

<p>ROSMER<br>

Kiam ajn?</p>

<p>REBEKKA<br>

Kiam ajn. Ju pli frue, des pli bone.</p>

<p>ROSMER<br>

Ni do vidu, Rebekka, — se vi, — pro mi, — jam en ĉi tiu vespero.
— <span class="staging">(interrompas)</span> Ho, ne, ne, ne!</p>

<p>REBEKKA<br>

Jes, Rosmer! Jes, jes! Diru, kaj vi vidos.</p>

<p>ROSMER<br>

Ĉu vi kuraĝas, — ĉu vole, — ĝoje, kiel diris Ulrik Brendel, —
pro mi, nun ĉi tiun nokton, — ĝoje, — iri la saman vojon, kiun
Beate iris?</p>

<p>REBEKKA<br>

<span class="staging">(Levas sin malrapide de la sofo kaj diras preskaŭ senvoĉe)</span> Rosmer
—!</p>

<p>ROSMER<br>

Jes, kara, — tiu estas la demando de kiu mi neniam povas min
liberigi, — kiam vi estos forvojaĝinta. Ĉiun opan horon dum la
tago mi revenos al la sama. Ho, mi kvazaŭ vidas vin tute viva en mia
imagaĵo. Vi staras sur la ponteto. Meze sur ĝi. Vi klinas vin super
la manrelon! Kapturniĝas en logo al la torento! Ne. Vi retiras vin.
Ne kuraĝas, — kion <i>ŝi</i> kuraĝis.</p>

<p>REBEKKA<br>

Sed se mi tamen havus la kuraĝon? Kaj la ĝojan volon? Kio do?</p>

<p>ROSMER<br>

Mi do devus kredi vin. Mi do devus regajni la kredon je mia
vivotasko. La kredo pri mia kapablo nobeligi homajn animojn. La kredo
pri la kapablo de la homa animo nobeliĝi.</p>

<p>REBEKKA<br>

<span class="staging">(prenas malrapide sian ŝalon, metas ĝin sur sian kapon kaj diras
sinrege)</span> Vi rericevu vian fidon.</p>

<p>ROSMER<br>

Ĉu vi kuraĝas kaj volas — tion, Rebekka?</p>

<p>REBEKKA<br>

Juĝu morgaŭ, — aŭ poste, — kiam ili fiŝkaptas min.</p>

<p>ROSMER<br>

<span class="staging">(metas la manon al la frunto)</span> Estas alloga teruro en tio ĉi —!</p>

<p>REBEKKA<br>

Ĉar mi ne volas resti kuŝanta tie. Ne pli longe ol necese. Oni
devas prizorgi por retrovi min.</p>

<p>ROSMER<br>

<span class="staging">(eksaltas)</span> Sed tio ĉi, — estas ja freneza. Forvojaĝu, — aŭ
restu! Mi kredas vin je via nura vorto ankaŭ tiun ĉi fojon.</p>

<p>REBEKKA<br>

Parolturniĝoj, Rosmer. Neniu malkuraĝo kaj fuĝo denove! Kiel povas
vi kredi min je mia nura vorto post tiu ĉi tago?</p>

<p>ROSMER<br>

Sed mi ne volas vidi vian malvenkon, Rebekka!</p>

<p>REBEKKA<br>

Ne okazos malvenko.</p>

<p>ROSMER<br>

Okazos. Neniam vi havos animon por iri la vojon de Beate.</p>

<p>REBEKKA<br>

Vi ne kredas?</p>

<p>ROSMER<br>

Neniam. Vi ne estas kiel Beate. Vi ne estas sub la potenco de
misgvidita vivkoncepto.</p>

<p>REBEKKA<br>

Sed mi estas sub la vivkoncepto de Rosmersholm — <i>nun.</i> Pro kio mi
kulpis, — mi devas pentofari.</p>

<p>ROSMER<br>

<span class="staging">(rigardas ŝin fikse)</span> Ĉu <i>jen</i> vi staras?</p>

<p>REBEKKA<br>

Jes.</p>

<p>ROSMER<br>

<span class="staging">(decide)</span> Nu bone. Kaj <i>mi</i> estas sub nia liberigita vivkoncepto,
Rebekka. Ne estas juĝisto super ni. Tial ni devas juĝi mem.</p>

<p>REBEKKA<br>

<span class="staging">(misinterpretas lin)</span> Ankaŭ tio. Ankaŭ tio. Mia foriro savos la plej
bonan en vi.</p>

<p>ROSMER<br>

Ho, en mi ne plu estas io savinda.</p>

<p>REBEKKA<br>

Estas. Sed mi, — mi estus de nun nur ia marfantomo, kiu alpendiĝis
kaj retenis la ŝipon, sur kiu vi velus antaŭen. Mi estas ĵetenda
maren. Aŭ ĉu mi iradus en la mondo travivante kripligitan vivon?
Pensadi kaj cerbumi pri feliĉo, kiun mia pasinteco forĵetus por mi?
Mi devas eliĝi el la ludo, Rosmer.</p>

<p>ROSMER<br>

Se vi iros, — mi iros kune.</p>

<p>REBEKKA<br>

<span class="staging">(ridetas preskaŭ nerimarkeble, rigardas lin kaj diras pli malrapide)</span>
Jes, venu, vi, — kaj estu atestanto —</p>

<p>ROSMER<br>

Mi kuniras, diras mi.</p>

<p>REBEKKA<br>

Al la ponteto, jes. Ĝin vi ja neniam kuraĝas suriri.</p>

<p>ROSMER<br>

Vi tion rimarkis, ĉu?</p>

<p>REBEKKA<br>

<span class="staging">(peze kaj rompite)</span> Jes. — Estas tio, kio igis mian amon senespera.</p>

<p>ROSMER<br>

Rebekka, — mi nun metas mian manon sur vian kapon. <span class="staging">(faras kion li
diras)</span> Kaj prenas vin geedze kiel mian veran edzinon.</p>

<p>REBEKKA<br>

<span class="staging">(kaptas ambaŭ liajn manojn kaj klinas la kapon al lia brusto)</span>
Dankon, Rosmer. <span class="staging">(malkaptas lin)</span> Kaj nun mi iros — ĝoja.</p>

<p>ROSMER<br>

Edzo kaj edzino devas kune iri.</p>

<p>REBEKKA<br>

Nur al la ponteto, Rosmer.</p>

<p>ROSMER<br>

Ankaŭ sur ĝin. Tiel longe kiel vi iros, — tiel longe mi akompanos
vin. Ĉar nun mi kuraĝas.</p>

<p>REBEKKA<br>

Ĉu vi vere certe scias — ke ĉi tiu vojo estas la plej bona por vi?</p>

<p>ROSMER<br>

Mi scias, ke ĝi estas la sola.</p>

<p>REBEKKA<br>

Se vi perfidis vin mem en tio? Se estus nur iluzio? Unu el tiuj
blankaj ĉevaloj en Rosmersholm.</p>

<p>ROSMER<br>

Povus esti. De ili ni neniam liberiĝos, — ni, en ĉi tiu bieno.</p>

<p>REBEKKA<br>

Do restu, Rosmer!</p>

<p>ROSMER<br>

La edzo akompanas sian edzinon, kiel la edzino akompanas sian edzon.</p>

<p>REBEKKA<br>

Jes, sed diru al mi unue. Ĉu estas vi, kiu akompanas min? Aŭ mi kiu
akompanas vin?</p>

<p>ROSMER<br>

Tion ni neniam ĝisfunde elpensos.</p>

<p>REBEKKA<br>

Mi volus scii.</p>

<p>ROSMER<br>

Ni du akompanos unu la alian, Rebekka. Mi vin kaj vi min.</p>

<p>REBEKKA<br>

Tion ankaŭ mi pensetas.</p>

<p>ROSMER<br>

Ĉar nun ni estas unu. Venu! Kaj ni iru ĝoje.</p>

<p class="staging">(Ili iras manon en mano tra la antaŭĉambro, kaj vidiĝas turni
maldekstren. La pordo restas malfermita post ili. La sidĉambro
restas momenton malplena. Jen <b>sinjorino Helseth</b> malfermas la pordon
dekstre.)</p>

<p>SINJORINO HELSETH<br>

Fraŭlino, — nun la ĉaro — <span class="staging">(ĉirkaŭrigardas)</span> Ne interne? Eksteraj
kune je tiu ĉi tempo? Nu do, — jen io —! Hm! <span class="staging">(iras en la
antaŭĉambron, ĉirkaŭrigardas kaj revenas.)</span> Ne sur la benko. Ho
ne, ne. <span class="staging">(iras al la fenestro kaj elrigardas)</span> Jeĉjo do! La blanka
<i>tie</i> —! — Je mia savo, ĉu ne ambaŭ staras sur la ponteto! Dio
pardonu la pekajn homojn! Ĉu ili ne ĉirkaŭbrakas unu la alian!
<span class="staging">(ekkrias laŭte)</span> Ho, — elen — ambaŭ! En la akvofalon. Helpo!
Helpo! <span class="staging">(tremas la genuoj; skuita ŝi tenas la seĝodorson, kaj
preskaŭ ne kapablas eligi la vortojn)</span> Ne. Ne helpo ĉi tie. — La
karmemora sinjorino prenis ilin.</p>

</div>








<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK ROSMERSHOLM: DRAMO EN KVAR AKTOJ ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
