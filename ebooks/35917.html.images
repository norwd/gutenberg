<!DOCTYPE html>
<html lang="eo">
<head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>
      Rikke-Tikke-Tak by Hendrik Conscience
    </title>
<style>@media screen {
    body {
        padding-right: 10%;
        padding-left: 10%
        }
    }
.pagedjs_page_content > div {
    padding-right: 10%;
    padding-left: 10%
    }
h2 {
    text-align: center;
    font-size: 1.5em;
    padding-top: 4em;
    padding-bottom: 1.5em
    }
div#titolpagho, div#kolofono {
    text-align: center;
    line-height: 2;
    margin-top: 4em
    }
div#titolo {
    text-align: center;
    font-size: 2em;
    padding-top: 4em
    }
div.piednotoj, div#tpnotoj {
    border: dashed 1px;
    padding: 0.5em;
    margin: 2em 10%
    }
.piednoto {
    margin-left: 10%;
    margin-right: 10%;
    text-indent: -2em;
    font-size: 0.9em
    }
.pnlokilo {
    vertical-align: baseline;
    position: relative;
    bottom: 0.33em;
    font-size: 0.8em;
    text-decoration: none
    }
hr.mallonge {
    width: 15%
    }
.sc {
    font-variant: small-caps
    }
.poezio {
    margin: 1em 0 0 5%;
    text-align: left
    }
.strofo {
    margin-top: 1em;
    margin-bottom: 0
    }
.strofo br {
    display: none
    }
.strofo span.i0 {
    display: block
    }
.strofo span.i4 {
    display: block;
    margin-left: 2em
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Rikke-tikke-tak">
<meta name="dc.language" content="eo">
<meta name="dcterms.source" content="https://www.gutenberg.org/files/35917/35917-h/35917-h.htm">
<meta name="dcterms.modified" content="2025-09-14T18:17:54.195747+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/35917">
<meta name="dc.creator" content="Conscience, Hendrik, 1812-1883">
<meta name="marcrel.trl" content="Posenaer, Maria, 1874-1956">
<meta name="dc.subject" content="Fiction">
<meta name="dcterms.created" content="2011-04-20">
<meta name="generator" content="Ebookmaker 0.13.8 by Project Gutenberg">
<meta property="og:title" content="Rikke-tikke-tak">
<meta property="og:type" content="Text">
<meta property="og:url" content="https://www.gutenberg.org/cache/epub/35917/pg35917-images.html">
<meta property="og:image" content="https://www.gutenberg.org/cache/epub/35917/pg35917.cover.medium.jpg">
</head>
<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">Rikke-tikke-tak</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Rikke-tikke-tak</p>
<div id="pg-header-authlist">
<p><strong>Author</strong>: Hendrik Conscience</p>

<p><strong>Translator</strong>: Maria Posenaer</p>
</div>
<p><strong>Release date</strong>: April 20, 2011 [eBook #35917]<br>
                Most recently updated: February 24, 2021</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly, David Starner, and the Online<br>
        Distributed Proofreading Team at https://www.pgdp.net.<br>
        Thanks to the Esperanto-Fondajho Cesar Vanbiervliet for<br>
        providing the original book.</p>

</div><div id="pg-start-separator">
<span>*** START OF THE PROJECT GUTENBERG EBOOK RIKKE-TIKKE-TAK ***</span>
</div></section><pre></pre>
<div id="titolpagho">
<h1>
        RIKKE-TIKKE-TAK
      </h1>
<div>
        HENDRIK CONSCIENCE
      </div>
<hr class="mallonge">
<div style="margin-top:2em;">
        el la Flandra lingvo<br> esperantigis<br> MARIA POSENAER.
      </div>
<div style="margin-top:2em;">
        Rekomendita de la<br> INTERNACIA UNUIĜO DE ESPERANTAJ<br> VERKISTOJ.
      </div>
<div>
        1912
      </div>
</div>
<div style="text-align:center; line-height:1.5; margin-top: 3em;">
<p>
        Tiu ĉi libro estas havebla ĉe la tradukintino:
      </p>
<div class="sc">
        Kroonstraat, 45, Borgerhout-Antwerpen<br> (Belgujo)
      </div>
<div>
<span class="sc">Prezo: Fr. 2.00</span> (Sm. 0.800)
      </div>
</div>
<h2>
      Antaŭparolo.
    </h2>
<p>
      Kiam, antaŭ kelkaj monatoj, aperis en la lokaj ĵurnaloj la unuaj
      artikoletoj aludantaj la centan datrevenon de la naskiĝo de Conscience, mi
      sentis min tre feliĉa esti Esperantistino, kaj tuj mi faris projekton: Mi
      ankaŭ, laŭ mia maniero, laŭ mia povo, honoros la plej grandan el niaj
      Flandraj romanverkistoj; mi resonigos lian gloran nomon tra la tuta mondo,
      tradukante, Esperanten, unu el liaj verkoj.
    </p>
<p>
      Mia elekto ne daŭris longatempe. Al la festorganizontoj mi lasas la
      zorgon, rememorigi per brila procesio liajn historiajn romanojn, tiujn
      romanojn en kiuj la Flandraj herooj ĝis morto bataladas por la akiro aŭ la
      konservo de siaj plej sanktaj rajtoj. Kaj kiel ajn granda estas mia admiro
      por «la Leono de Flandro», «Jakobo de Artevelde»,
      «la Kerloj de Flandro» kaj aliaj epopeoj, mi preferis kunvivi
      kun
      <!--  p.008 --> Conscience pli pacajn okazaĵojn, kies scenejo estas la
      erikejo, lia amata Antverpena erikejo. La ĉarma «Rikke-tikke-tak»
      plene nin forportas en tiun regionon, kiun Conscience tiel volonte kaj
      amplene prikantis.
    </p>
<hr class="mallonge">
<p>
      La glora aŭtoro de tiu rava verketo kaj de pli ol cent aliaj romanoj,
      preskaŭ ĉiuj egale belaj kaj kortuŝaj, naskiĝis en Antverpeno la 3<sup>an</sup>
      de Decembro 1812<sup>a</sup>, en la popola havenkvartalo<a class="pnlokilo pginternal" href="#piednoto1">[1]</a>. Lia patro, Pierre Conscience,
      estis Franco el Besançon, kaj servadis en la imperiestra ŝiparo. Trifoje
      li estis kaptita de la Angloj; fine li akiris sian liberecon, kaj
      enloĝiĝis en Antverpeno, kie li funkciis kiel subinspektoro de la
      imperiestraj konstruejoj. Li edziĝis kun Flandra virino; ilia unua infano
      estis Hendrik Conscience.
    </p>
<p>
      Malforta, malsaneta estaĵo estis la knabeto. La familia kuracisto
      antaŭdiris ke li pene vivos ĝis la sepa jaro; sed se li atingos tiun
      danĝeran aĝlimon, li certe plifortiĝos. Kaj efektive, ĝis la aĝo de sep
      <!--  p.009 --> jaroj, la infano restis terure malforta. Li ne kapablis
      marŝi, eĉ ne per helpo de lambastonoj. Apud la fenestro, kuŝante sur tablo
      aŭ sidante en alta kusenseĝo, li pasigis la longajn tagojn de sia mizera
      vivo, dum li vidis la petolaĵojn kiujn faris sur la strato liaj gajaj
      samaĝuloj.
    </p>
<p>
      Du jarojn post la naskiĝo de Hendrik, dua filo eniris la vivon; tute male
      je la unua, li estis tre forta kaj sana. La patrino plene sin dediĉis al
      la kompatinda malsanulo; ŝi rakontis al li mirigajn rakontojn, kiuj
      aperigis, antaŭ la okuloj de la knabeto, la feliĉan mondon de la anĝeloj,
      al kiu li ankaŭ deziris alflugi. Kaj la patro, siavice, rakontis
      impresigajn aventurojn el la marmilito.
    </p>
<p>
      Intertempe la Napoleona potenco falis, kaj Pierre Conscience, senigita je
      sia funkcio, devis serĉi aliajn vivrimedojn. Lia edzino starigis
      spicovendejon, dum li mem aĉetis difektitajn ŝipojn, kies restaĵojn, post
      malkonstruo, li revendis. Krom tio, li faris komercon de malnovaj libroj.
    </p>
<p>
      La juna Hendrik trovis baldaŭ plej grandan ĝuadon en tiuj forlasitaj
      volumoj, amasigitaj en la subtegmentejo. Komence li nur rigardis la
      bildojn, sed post kiam lia patro lin instruis legi, lia spirito des pli
      vastiĝis ju pli lia korpo estis malforta. Avide li tralegadis
      <!--  p.010 --> tiujn forigitajn literaturaĵojn, kiuj, kune kun la edukado
      de lia patrino, naskis en la intelekto de la knabeto tiun imagon, tiun
      fantazion, kiu igas liajn verkojn tiel ĉarmaj.
    </p>
<p>
      De post la sepa jaro la knabo plifortiĝis kaj kun sia frato vizitadis la
      lernejon, kie li faris mirindajn progresojn. Je tiu tempo mortis la kara
      patrino.
    </p>
<p>
      La patro lasis grandparte al la Naturo la zorgon korpe kaj spirite eduki
      la infanojn. Ili partoprenis laŭplaĉe la ludojn de la najbaraj knaboj.
      Vespere tiuj ĉi kuniĝis antaŭ la domo de Conscience. Sur la sojlo, meze de
      siaj kunuloj, la antaŭdestinita infano ekzercis sian imagforton per la
      rakontado de longaj lokaj historioj, kiuj kvazaŭ ensorĉis liajn
      aŭskultantojn. Kaj ĉiutage la rakontoj plilongiĝis per novaj, de la
      rakontanto elpensitaj okazaĵoj.
    </p>
<p>
      Ankaŭ la teatra arto allogis la junan Conscience; dum du jaroj li estis
      fidela vizitanto de tiuj subteraj marionetludejoj, nomitaj «Keloj de
      l’ Pulĉineloj», en kiuj, po du cendoj<a class="pnlokilo pginternal" href="#piednoto2">[2]</a>, oni povis ĝui ĉiujn impresojn de teatra
      prezentado.
    </p>
<p>
      Conscience estis dekjara kiam lia patro decidis transloĝiĝi en la
      kamparon; ekster la tiamaj Antverpenaj
      <!--  p.011 --> remparoj, ĉe izola loko nomita la «Verda Angulo»,
      li konstruis, per ruboj de ŝipoj, tute simplan lignan dometon. En tiu
      silenta kaj ripoziga rifuĝejo, for de la urbaj bruoj, la estonta
      romanverkisto pasigis kelkajn el siaj plej belaj jaroj. Tie efektive
      naskiĝis en li tiu varma amo al la naturo kiu tiel forte montriĝas en ĉiuj
      liaj verkoj. Pli ol iam forlasite al si mem, la knabo estis profunde
      impresata de la beleco de la kamparo, de la melankolia ĉarmo de la
      Flandraj ebenaĵoj. Ravate li pasigis la tagojn, observante la vivon de l’
      bestetoj kaj kreskaĵoj; ĉiu mateno alportis al li novan kaŭzon de admiro:
      la leviĝo de la suno, la aromriĉa aero, la freŝa roso, la vekiĝo de la
      birdoj, la kresko de l’ burĝonoj, la apero de l’ folioj, la
      malfermiĝo de l’ florkronoj, la zumado de l’ insektoj kaj la
      murmurado de la ventoj; ĉiuj tiuj impresoj igis Conscience la delikata
      poeto, la paca revulo kaj sincera kredulo, kiu, en sia sentema kaj pura
      animo malfermita al ĉiuj noblaj sentoj, kreos ian tagon tiom da ĉarmaj
      kamparaj rakontoj.
    </p>
<hr class="mallonge">
<p>
      Tri jaroj preterpasis en tiu ŝajna indiferenteco, kiu tamen tiel ege
      influos la estontecon. Tiam la patro de Conscience reedziĝis, li vendis la
      dometon de la Verda Angulo, kaj la tuta familio transloĝiĝis al
      <!--  p.012 --> Borgerhout. Infanoj naskiĝis tiel multnombraj ke, malgraŭ
      la ŝparemo de la nova edzino, la laboro de la eksmaristo ne plu sufiĉis
      por ilin nutri; kaj la malplej junaj filoj devis elekti profesion.
      Hendrik, la malfortulo, la klerulo, fariĝos instruisto, kaj lia pli forta
      frato, ĉarpentisto.
    </p>
<p>
      En tiu tempo ekzistis en Borgerhout iu lernejo, kies direktoro estis lerta
      pedagogo. De li, la juna Hendrik ricevis ĉiujn necesajn konojn, kaj baldaŭ
      fariĝis lia helpanto. La direktoro, rimarkinte lian neordinaran emon,
      instruis al li la anglan lingvon. Poste Conscience eniris alian
      instruejon, en Antverpeno, samtempe kiel lernanto kaj instruanto, kaj
      fine, kiel subinstruisto, la tiame tre konatan kolegion de S<sup>ro</sup>
      Delin, nur vizitatan de la nobelaj kaj riĉaj knaboj. Multe suferis la juna
      instruisto pro sia modesta ekstermoda vestmaniero. Lia patro pri tiu
      punkto ne estis milda; hejme devis ja manĝi la multnombraj gefratetoj.
    </p>
<p>
      En tiu instruejo funkciis ankoraŭ Conscience, kiam lin atingis la
      memorindaj okazintaĵoj de la jaro 1830<sup>a</sup>, en kiuj li tuj ageme
      partoprenis. Je la unuaj pafoj, li forlasis sian profesorseĝon, kaj kuris
      al la liberigo de la patrujo. En sia verko «la Revolucio de 1830<sup>a</sup>»,
      li rememorigas inter aliaj faktoj ĉiujn okazaĵojn de
      <!--  p.013 --> sia militista vivo. Multaj el ili estas malgajaj. En la
      batalo de Loveno<a class="pnlokilo pginternal" href="#piednoto3">[3]</a> li estis
      vundita.
    </p>
<p>
      Dum la migradoj de la juna soldato tra Kempenlando, li konatiĝis kun la
      Flandraj kamparanoj, li pristudis iliajn morojn, kaj malkovris, sub la
      maldelikata supraĵo, la noblecon de ilia karaktero. Li kunvivis ilian
      vivon, kaj vespere, ĉe la familia tablo, li ĉarmis ilin per sia
      rakonttalento. Tiu vivado en Kempenlando dum lia militservado decidige
      influos lian estontan verkadon.
    </p>
<p>
      Dum forpermeso por viziti siajn gepatrojn, li konatiĝis kun S<sup>ro</sup>
      Jan Delaet, kiu al li konigis la literaturon. Ankaŭ Conscience volis fari
      versojn. Reirinte al sia regimento, li, en ĉiuj liberaj momentoj, sin tute
      dediĉis al verkado; li estis la «poeto» inter la soldatoj, kaj
      lia patro kun granda bedaŭro kaj timo pri l’ estonteco, eksciis tiun
      inklinon. Conscience, en tiu tempo, versfaris ankoraŭ franclingve, sed
      tiuj estis nur esploroj sur necerta kampo.
    </p>
<hr class="mallonge">
<p>
      En 1836<sup>a</sup>, Conscience povis fine reiri en la civilan vivon. La
      infano nun estis viro, kiun sperto igis forta je korpo kaj spirito. Li
      revenis Antverpenon, en la gepatran domon, kaj vizitis seninterrompe la
      tiamajn
      <!--  p.014 --> junajn pentristojn kaj verkistojn. Li amikiĝis kun
      Theodoor Van Rijswijck, la Antverpena popola poeto; tiu ĉi incitis lin
      aliĝi al la artamanta klubo «Olijftak», kiu tiam reprezentis
      la Flandran skolon en ĝia plej nobla celado. Ĝiaj anoj entuziasme klopodis
      por la renoviĝo de Flandro kaj la reviviĝo de nia tiam tiel subpremata
      gepatra lingvo. Sed por fariĝi ano de tiu societo, la kandidato devis
      prezenti provaĵon. Je tiu tempo Conscience estis trovinta malnovan
      kronikon, priskribon de la Nederlandoj, de la Firenzano Guicciardini. Kaj
      li deziris verki skizon pri la disrompado de sanktfiguroj en Antverpeno,
      en 1566<sup>a</sup>. Li komencis franclingve, sed li ne estis kontenta pri
      sia laboro. Senkuraĝigite, li forĵetis sian skizon, kiam, preskaŭ
      nekonscie, li skribis la vortojn: <span lang="nl">«Het was in den
      jare 1566, ...»</span> (Estis en la jaro 1566<sup>a</sup>). Kaj
      subite lia plumo kuris sur la papero, la frazoj sekvis la frazojn, dekkvin
      paĝoj pleniĝis. Ili estis la antaŭludo de lia unua verko <span lang="nl">«Het
      Wonderjaar»</span> (la Jaro de l’ Mirindaĵoj).
    </p>
<p>
      La legado de tiu unua ĉapitro naskis grandan entuziasmon ĉe la klubanoj.
      Kaj sammaniere, ĉapitro post ĉapitro, la malgranda provo fariĝis fama
      historia romano. Dank’ al la helpo de malavaraj amikoj, ĝi povis
      esti presata (1837<sup>a</sup>).
    </p>
<!--  p.015 -->
<p>
      Sed intertempe la juna verkisto devis vivi. Lia patro, kiel Franco,
      bedaŭre estis observinta lian eniron en la Flandran literaturmovadon.
      «Mia patro forgesis,» diris Conscience mem, «ke mia
      patrino estis Flandranino, ke mi estis edukita flandre kaj kreskis inter
      Flandranoj en la Flandra lando. Li tiel ofte kaj akre al mi riproĉis mian
      personan inklinon, ke mi fine forlasis la gepatran domon kaj enloĝiĝis en
      gastejo. Tiam, senigite je ĉiuj vivrimedoj, mi danke akceptis oficeton ĉe
      la provinca administracio. Tage mi kunmetis ciferojn, kaj nokte mi verkis
      novajn librojn.»
    </p>
<p>
      Kaj efektive, la sukceso de «la Jaro de l’ Mirindaĵoj»
      lin estis incitinta verki duan volumon, «Fantazio» (prozaĵoj
      kaj versaĵoj), kaj tuj poste la faman «Leono de Flandro», lian
      ĉefverkon.
    </p>
<p>
      Tie ĉi mankas al ni la loko por, paŝon post paŝo, sekvi Conscience kiel
      homon kaj verkiston. Ni diru nur ke komence li renkontis multajn
      malfacilaĵojn en la batalo por la vivo. Premita de mizero, li eĉ dubis pri
      sia talento, kaj fariĝis ĝardenisto ĉe sia amiko, la tiam tre konata
      kulturisto Van Geert. Sed ĝardenisto li ne restos, almenaŭ ne en la
      kulturejo de Van Geert. Li kreskigos florojn, belajn florojn literaturajn,
      en la ĝardeno de la malfeliĉa Flandro!
    </p>
<!--  p.016 -->
<p>
      Post belega funebra parolado, de li farita, flandralingve, ĉe la tombo de
      la Direktoro de l’ Akademio de Belartoj, Conscience estis komisiita
      de la Registaro por verki Historion de Belgujo. Je la sama tempo li
      fariĝis registristo ĉe la Akademio; dum dekkvar jaroj li okupadis tiun
      funkcion.
    </p>
<p>
      En la jaro 1857<sup>a</sup>, Conscience transloĝiĝis al Kortrijk
      (Okcidenta Flandro, apud la Franca landlimo), kaj funkciis tie dum dek
      jaroj, kiel distrikta komisario. Malbona vento estis blovinta el la Sudo;
      senditoj de Napoleono III<sup>a</sup> propagandis ĉe la limloĝantoj por
      aliĝo al Francujo. Tial la Ministro pri Internaj Aferoj sendis en tiun
      regionon la patrujaman Conscience, la konvinkitan Flandranon, kies popolaj
      rakontoj devos pli ol ĉio alligi la loĝantojn al ilia patra tero.
    </p>
<p>
      En 1868<sup>a</sup>, Conscience estis nomata konservisto de la Reĝaj
      Muzeoj de Belartoj, en Bruselo. Antaŭe oni estis lin nominta profesoro pri
      Flandra literaturo ĉe la Universitato en Gent, sed Conscience estis
      rifuzinta tiun altan profesion, ĉar li timis, ke la okupado de la
      romanverkisto malutilos al tiu de la profesoro.
    </p>
<hr class="mallonge">
<p>
      Pri la verkaro de Conscience, ni ripetos kelkajn vortojn diritajn de la
      aŭtoro mem:
    </p>
<!--  p.017 -->
<p>
      «Mi volis igi ĉiujn miajn librojn legataj de la popolo. Verkante, mi
      ĉiam prenis kiel provilon la intelekton kaj la edukadon de la simplaj
      homoj. Mi nenion skribis, kion la popolo ne povis kompreni. Ĉiam mi evitis
      flati la pasiojn kaj plibeligi la malvirtojn, por prezenti malbonajn agojn
      kiel plaĉajn kaj allogajn.»
    </p>
<p>
      Kaj efektive la popolo legis la librojn de Conscience, kaj ĝi amis la
      verkiston kaj la homon kiu donis al ĝi tiun noblan ĝuadon. Neniu aŭtoro
      spertis saman popularecon. En la plej malgrandaj vilaĝoj de Kempenlando,
      de Flandro aŭ Brabanto, ĉie kie aperis Conscience dum siaj multnombraj
      esplorvagadoj, ĉie li tuj estis rekonata kaj aklamata, kaj oni citas
      multajn anekdotojn pri tiuj improvizitaj elmontroj.
    </p>
<p>
      Liaj simplaj rakontoj ĉarmis ne nur la Flandrajn gelegantojn. La plimulto
      el ili estis sinsekve germanen, anglen, italen kaj francen tradukataj.
      Kiam aperis la centa libro de Conscience, en 1881<sup>a</sup>, grandaj
      festoj estis organizitaj en Bruselo; el ĉiuj partoj de la lando alvenis
      societoj por honori Lin kiu igis sian popolon legi. Kaj la urbo Antverpeno
      sciigis ke ĝi starigos lian statuon. Du jarojn poste, la bildo estis
      inaŭgurata, dum, en Bruselo, la granda homo, morte malsana, kuŝis sur sia
      lito.
    </p>
<!--  p.018 -->
<p>
      Antaŭ ol turni tiun finan paĝon el la vivo de Conscience, ni diru ankoraŭ
      kelkajn vortojn pri lia familio. En 1842<sup>a</sup> li estis edziĝinta
      kun la Antverpenanino Maria Peinen. Sinjorino Conscience diris ofte pri
      sia edzo: «Li estas la plej bona el la homoj. Neniam mi aŭdis de li
      malafablan vorton.» Du filoj kaj unu filino naskiĝis, la tuta ĝojo
      de la gepatroj. Kaj terura sortfrapo forrabis samtempe la du knabojn.
      Tifusa epidemio regis en la ĉefurbo. La pli juna filo malsaniĝis. Kaj la
      alia, dudeksepjara, laŭ la konsilo de la patro forlasis Bruselon por eviti
      la infekton. Sed baldaŭ alvenis telegramo: «Venu baldaŭ, Hildevert
      estas mortanta.» Kaj la malfeliĉa patro alvenis nur por fermi la
      okulojn de sia filo. Alia telegramo lin revokis Bruselon. Du tagojn poste,
      la dekdujara Hendrik ankaŭ estis mortinta.
    </p>
<p>
      Post tiu kruela frapo, la granda verkisto restis kvazaŭ neniigita. Lia
      famo, lia gloro, al kiu ili ankoraŭ utilus! Kaj ĉiujn memoraĵojn,
      manuskriptojn, admiresprimojn de eminentuloj el la tuta mondo, li pro
      malespero forbruligis.
    </p>
<p>
      Lia filino, Maria, edziniĝis kun la konata Flandra poeto Antheunis, kaj
      iliaj ĉarmaj gefiloj plibeligis la lastajn jarojn de la avo.
    </p>
<p>
      Ili ĉirkaŭis lian mortliton, kiam, la 10<sup>an</sup> de Septembro
      <!--  p.019 --> 1883<sup>a</sup>, la granda geniulo elspiris la lastan
      spiron.
    </p>
<p>
      La urbestraro de Antverpeno lin enterigis kvazaŭ princon. Imponanta
      monumento staras sur la tombo de la granda homo, sed pli grandan
      monumenton li havas en la memoro de la Flandra popolo, kiu dankas al li la
      rehonorigon de sia lingvo kaj la realtiĝon de Flandro.
    </p>
<hr class="mallonge">
<p>
      Kaj nun, cent jaroj preterpasis de post la naskiĝo de la malsaneta infano
      en la Pompstraat, tiu infano kiu fariĝis unu el la plej famaj inter la
      Antverpenanoj. Kaj Antverpeno lin prifestos. Brila procesio traveturos la
      ĉefajn stratojn de la urbo. Ĉiu ĉaro reprezentos ian karakterizan paĝon el
      liaj verkoj. Lia tuta verkaro estos lukse eldonita. Kantato resonigos per
      dolĉaj sonoj lian memoron. Povu ankaŭ ĉi tiu tradukaĵo de unu el liaj plej
      belaj idiliaj rakontoj porti ĝis malproksime, tra la tuta Esperantista
      mondo, la gloran nomon de nia kara Conscience!
    </p>
<div style="padding-left:10%">
      Marto 1912<sup>a</sup>.<br> M. P.
    </div>
<div class="piednotoj">
<h4 style="text-align:center;">
        PIEDNOTOJ:
      </h4>
<div class="piednoto" id="piednoto1">
<p>
          [1] Ĉiujn detalojn pri la vivo de la granda verkisto mi ĉerpis el la
          libroj: «Hendrik Conscience», de George Eeckhoud, flandren
          tradukita de W. D. Leen, kaj <span lang="nl">«Het leven van
          Hendrik Conscience aan het volk verteld»</span> (La vivo de
          Hendrik Conscience rakontata al la popolo), de A. Hans.
        </p>
</div>
<div class="piednoto" id="piednoto2">
<p>
          [2] fr. 0.04 = Sm. 0.016.
        </p>
</div>
<div class="piednoto" id="piednoto3">
<p>
          [3] Leuven—Louvain.
        </p>
</div>
</div>
<!--  p.020 -->
<!--  p.021 -->
<div id="titolo">
      Rikke-Tikke-Tak
    </div>
<h2>
      I.
    </h2>
<p>
      Ne estas antaŭ longe kiam mi vizitis la farmbienon, en kiu komenciĝas la
      rakonto de Rikke-tikke-tak; ĝi staras ankoraŭ inter Desschel kaj Milgem,
      je dekduo da mejloj orienten de Antverpeno, kaj estas enloĝata de
      terkulturistoj, kiuj apenaŭ memoras la nomon de Jan Daelmans.
    </p>
<p>
      Kiel ajn pentrinda estas tiu domo, ĝi tamen prezentas nenion rimarkindan:
      sempervivoj kaj muskoj verdigas ĝiajn bruletigitajn tegmentojn; ĝiaj
      elpecetiĝintaj muroj sin kaŝas malantaŭ karesanta foliaĵo; porkoj saltetas
      apud la sterkamaso inter kokbirdoj kaj kolomboj, kaj pli malproksime, en
      la bovejo, oni vidas tri brilpurajn bovinojn kiuj maĉadas molajn
      trifoliojn...
    </p>
<p>
      Sed plej belaj apud la izolita farmdomo estas la
      <!--  p.022 --> nemezurebla erikejo kiu etendiĝas laŭlonge de ĝia fasado
      ĝis malproksime trans la horizonto; la rivereto, kiu malantaŭ ĝia
      florĝardeno alrapidas al la marĉherbejoj,—kaj la verdaj aleetoj de
      alnoj kaj salikoj, kiuj akompanas la fluon de l’ arĝentsimila
      erikejvejno; ankaŭ la senlima blua ĉielo, la mistera zumetado de la griloj
      kaj la amema kantsonorado de l’ birdoj, kiuj elektis tiun izolitan
      farmejon kiel patrujon kaj ripozejon.
    </p>
<hr class="mallonge">
<p>
      Okazis dum frua mateno de la jaro 1807<sup>a</sup>; la sundisko ne jam
      leviĝis super la erikeja ebenaĵo, kaj apenaŭ oni aŭdis jen kaj jen birdon
      ekkantantan la antaŭludon de la belega matenkanto de l’ naturo.
      Ankaŭ en la interna ĉambro de l’ farmejo regis ankoraŭ profunda
      noktsilento; nur fajreto brulis kraketante en la vasta fajrejo; la horloĝo
      daŭrigis sian senripozan tiktakon, kaj pli malproksime en duonombra
      angulo, bruetis la unutona ronkado de ŝpinrado.
    </p>
<p>
      Apud tiu ŝpinilo troviĝis knabino kun stranga eksteraĵo. Laŭ sia vizaĝo,
      ŝi ŝajnis proksimume deksesjara; ŝia vestaĵo estis ne senmakula, eĉ
      pliĝustadire senzorga; sed la esprimo de ŝia pura vizaĝo havis ion
      fremdan, ion noblan, kiu kaptis la atenton de l’ observanto kaj
      neeviteble, per movo de kompato,
      <!--  p.023 --> lin altiris al la knabino. Bela oni ne povis ŝin nomi; ŝi
      estis ja pala kiel travidebla marmoro, kaj ŝiaj gagatnigraj okuloj,—kiam
      de sub la longaj okulharoj ili ĵetis fajrersimilan rigardon,—ŝajnis
      maldolĉaj kaj malagrablaj. Sed venis ankaŭ momentoj, dum kiuj ŝi, kvazaŭ
      frenezulino, lasis malrapide kaj submetiĝe vagadi la malviglan pupilon;—dum
      kiuj ŝia vizaĝo kovriĝis per gaja rideto, kvazaŭ en ŝia koro parolis voĉo
      ĝojiga;—kaj tiam, tiam ŝi estis bela kiel alabastra bildo de l’
      velkanta floro, kiu malfermas ankoraŭ sian kalikon por la suno, kvankam la
      vermo jam tramordetis ĝian radikon.
    </p>
<p>
      De antaŭ unu horo ŝi sidis tie antaŭ la ŝpinrado, kvazaŭ ŝi estis parto de
      la ilo, tiel neatente ŝi ŝovis la linon inter siaj fingroj: profunda
      revado ŝin estis ĉirkaŭinta en nubo; la materia mondo estis por ŝi
      malaperinta kaj nun ĉiela ĝojo brilis sur ŝia vizaĝo.
    </p>
<p>
      Kia ĝojiga penso supreniĝis tiam el ŝia koro ĝis ŝia ridanta vizaĝo? Ŝi
      mem ne sciis.—Vidu, ŝi malfermas sian belan buŝon: ŝi kantas! Rava
      devas esti tiu kanto, se ĝi esprimas ŝian emocion; ŝia voĉo estas dolĉa
      kaj preskaŭ neaŭdebla kiel la malproksima sono de arĝenta trinkpokalo; sed
      fremda kaj stranga estas ŝia saltetanta kantaĵo,—ŝi kantas:
    </p>
<!--  p.024 -->
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Kaj tiam ŝi denove eniĝas en sian misteran meditadon.
    </p>
<p>
      Dum la junulino, kun klinita kapo, tie sidis antaŭ la ŝpinilo, kaj en
      memforgeso ŝajnis enprofundiĝinta, maljuna virino venis de la ŝtuparo en
      la ĉambron. Laŭ la mastra rigardo kiun ŝi direktis al la estingita fajro
      kaj al la knabino, ŝi povis esti neniu alia ol la farmmastrino. Ŝia okulo
      tuj flamis pro kolero, kaj, irante al la revanta knabino, ŝi donis al ŝi
      tiel fortan vangofrapon, ke la surprizita revantino preskaŭ falis de sia
      seĝo.
    </p>
<p>
      «Kio!» kriis la farmistino. «Vi mallaboremulino!
      Ekbruligu la fajron! Rapide, aŭ mi prenos bastonon por veki vin,
      mallaborema kreaĵo!»
    </p>
<p>
      La junulino stariĝis kaj iris al la fajro, por plenumi la brutan ordonon
      de la farmestrino; ŝi kredeble estis alkutimigita de longe je tia kruela
      agmaniero, ĉar ŝia marmorsimila vizaĝo atestis nek doloron, nek suferon;
      nur sur unu el ŝiaj vangoj ardis ruĝa makulo,
      <!--  p.025 --> kiu sufiĉe montris ke la ricevita frapo ŝin estis dolore
      kontuzinta.
    </p>
<p>
      Tuj kiam la farmmastrino vidis la fajron flamantan sub la kaldrono, ŝi
      iris al la ŝtuparo kaj kriis kiel eble plej laŭte:
    </p>
<p>
      «Leviĝu, vi mallaboremuloj! aŭ mi venos por malsuprenirigi vin,
      dormuloj! Nu, Trien, Barbel, Jan! leviĝu, estas la kvara!»
    </p>
<p>
      Malmultajn minutojn poste la vokitoj venis malsupren. Koncerne la du
      knabinojn, ili estis la filinoj de la mastrino kaj eble estis iom malpli
      ol dudekjaraj; cetere, same kiel la plimulto el la kamparaninoj, ili estis
      vastkorpaj kaj fortikaj, sen ia distingiĝo.
    </p>
<p>
      La knabo, kiun lia patrino estis nominta Jan, ne havis pli ol deksep
      jarojn. Lia vizaĝo havis trajtojn maldelikatajn, sed estis regula kaj
      vira; liaj esplorantaj rigardoj kaj moviĝema vizaĝo atestis, ke, kvankam
      la naturo ne donacis al li grandan inteligentecon, li estis tamen bela kaj
      vigla knabo. Liaj bluaj okuloj kaj longaj blondaj haroj metis sur liajn
      vizaĝtrajtojn stampon de boneco kaj de dolĉaj sentoj, kiuj efektive kuŝis
      en lia koro.
    </p>
<p>
      Li sola iris al la knabino, kiu staris apud la fajro, kaj diris al ŝi per
      mallaŭta voĉo:
    </p>
<p>
      «Bonan matenon, Lena!»
    </p>
<!--  p.026 -->
<p>
      Al tio voĉo ankoraŭ pli mallaŭta respondis:
    </p>
<p>
      «Bonan matenon, Jan. Mi dankas vin.»
    </p>
<p>
      Antaŭ ol ĉiu en la farmejo iris al sia laboro, la kafo estis metata sur la
      tablon, kaj la farmmastrino detranĉis por ĉiuj iliajn buterpanojn. La juna
      Lena ricevis kiel sian porcion pecon da pano, kiu ne estus sufiĉa por
      satigi infanon. Tamen, ŝi ne ŝajnis tion rimarki, kaj eĉ ŝiaj okuloj ne
      plendis pri la krueleco de la mastrino. Jan rigardis Lena kun profunda
      kompato; kaj kiam li rimarkis ke la pano de la knabino estis preskaŭ tute
      manĝita, li anstataŭmetis parton de sia pano, ĉiufoje kiam lia patrino
      estis deturninta la okulojn.
    </p>
<p>
      Post la matenmanĝo Jan eliris el la domo kun siaj fratinoj por komenci la
      ĉiutagan laboron. Lena restis ĉe la farmejo kun la mastrino, por stari kun
      ŝi apud la buterbarelo, dum la hundo turnos la radon.
    </p>
<p>
      Tuj kiam la lakto estis verŝita en la barelon kaj ĉio estis preta por la
      buterfarado, la mastrino eliris por irigi la hundon en la maŝinon, sed
      trovis ĝin mortinta en sia ejo. Tiam ŝia malbona furiozo ne plu havis
      limojn, ŝi enkuris kvazaŭ frenezulino, frapis la malfeliĉan Lena sur la
      vizaĝon, ŝin puŝis en la ĉambron, kaj nur tiam kriis:
    </p>
<p>
      «La hundo estas mortinta, vi knabinaĉo! Vi hieraŭ
      <!--  p.027 --> ne donis al ĝi nutraĵon; sed mi lernigos tion al vi. Ĉi
      tien!...»
    </p>
<p>
      Kaj tiam ŝi rekomencis tre kruele frapi la silentantan junulinon, dum ŝi
      ekkriis:
    </p>
<p>
      «Silentu ĝis kiam vi krevos, obstina azenino! Ĉu vi parolos? Aŭ mi
      disrompos al vi brakojn kaj krurojn!»
    </p>
<p>
      «Mastrino,» diris Lena, kvazaŭ indiferente, «mi hieraŭ
      donis manĝaĵojn al la hundo. La telero staras ankoraŭ plena antaŭ ĝia
      kaĝo.»
    </p>
<p>
      «Kiel, la telero plena?» kriegis la farmmastrino. «Hipokritulino!
      Hodiaŭ matene vi metis la nutraĵon en la teleron. Ĉu vi pensas ke mi ne
      konas viajn ruzojn? Sed vi pentos tion. Nun vi mem kuros en la
      butermaŝino. Antaŭen! kaj rapide al la rado!»
    </p>
<p>
      Verŝajne tia nova malbonago kaŭzis al Lena grandan timon, ĉar ŝi ektremis
      en ĉiuj membroj, kaj staris meze de la ĉambro kun klinita kapo kaj
      pendantaj brakoj, kiel kondamnitino, kiu estas kondukota al la eŝafodo.
      Tamen, ŝi ne diris unu vorton.
    </p>
<p>
      La pacienca submetiĝo de la knabino ne plaĉis al la farmmastrino: pro sia
      subpremata furiozo ŝi tiris branĉon el la branĉfasko kiu kuŝis apud la
      fajrejo, ĝin levis, kvazaŭ ŝi per ĝi volus frapi Lena sur la kapon, kaj
      ripetis sian ordonon:
    </p>
<p>
      «Nu, rapide al la butermaŝino! Ĉu vi iras aŭ ne?»
    </p>
<!--  p.028 -->
<p>
      Lena malrapide fleksiĝis sur ambaŭ genuoj, petege etendis la manojn,
      direktis siajn nigrajn okulojn ploreme al sia persekutantino kaj diris:
    </p>
<p>
      «Ho, kompatu min! Mi kuros en la maŝino; sed, pro Dio, ne plu frapu
      min!»
    </p>
<p>
      Je tiu momento, la pordo vivege malfermiĝis, kaj Jan rapide eniris en la
      ĉambron; li kuris al Lena, ŝin restarigis kaj diris kun subpremata kolero
      al sia patrino:
    </p>
<p>
      «Ho, patrino, kiel vi kapablas esti tia? Estas ĉiam same: mi neniam
      povas iri al la kampo, ne aŭdante vin alkriegi kaj insulti tiun malfeliĉan
      Lena kvazaŭ beston. Se vi nepre volas ŝin mortigi, mortfrapu ŝin per unu
      frapo! Ĉu vi do ne vidas, ke ŝi estas malsana kaj ftizas?...»
    </p>
<p>
      Je tiuj lastaj vortoj larmoj ŝprucis el la okuloj de la knabo, kaj li
      aldiris petante:
    </p>
<p>
      «Ho, patrino, lasu ŝin trankvila! Se ne, mi diras tion al vi: kun la
      unuaj soldatoj, kiuj preterpasos, mi kuniros, kaj plu neniam vi revidos
      min!»
    </p>
<p>
      «Mi diras ke ŝi kuros en la buterigilo! Tio lernigos al ŝi pereigi
      la hundon!» kriis la farmmastrino.
    </p>
<p>
      «Kion vi diras, patrino?» kriis Jan kun timo kaj indigno.
      «Ŝi? Lena? kuri en la buterigilo! Ho, ho,
      <!--  p.029 --> patrino, tio estas troa. Rapide, diru al mi, ĉu vi
      forlasas tiun malbonan ideon,—rapide, rapide!»
    </p>
<p>
      «Vidu lin tremantan, la frenuzulon!» diris la patrino moke
      ridante. «Kaj kion vi farus?»
    </p>
<p>
      «Aŭskultu, patrino,» respondis Jan kun seriozo, kiu faris
      grandan impreson sur la farmmastrinon, «se Lena iras en la
      butermaŝino, tiam mi foriras de tie ĉi, eĉ se vi min ligus per katenoj....
      Kredu min, patrino, aŭ mi tion ĵuros per terura ĵuro!»
    </p>
<p>
      Nun la mastrino ankaŭ tremis pro subpremita kolero; kaŭzis al ŝi frenezan
      furiozon, ke ŝi devis kliniĝi antaŭ la minaco de sia filo. Li estis la
      sola viro en la farmejo, kaj havis jam sufiĉe da fortoj kaj sperto por
      plenumi en la terkulturo la taskon de sia mortinta patro. Lia foriro estus
      la ruiniĝo de la farmbieno.—Dum la mastrino klinigis la vizaĝon de
      la junulino per siaj flamaj rigardoj, ŝi kriis:
    </p>
<p>
      «Nu, ke ŝi tiam foriru el mia ĉeesto. Leviĝu, mallaboremulino! kun
      la blanka bovino al la vojrando—kaj ke mi ne plu vidu vin antaŭ la
      kvara, aŭ mi maldolĉe trafos vin!—Kaj vi, Jan, diru al Trien, ke ŝi
      venu por buterigi.»
    </p>
<p>
      Lena eliris malrapide el la ĉambro por preni la bovinon el la stalo.
      Alveninte ĉe la pordo, ŝi turnis la kapon kaj ĵetis el siaj brilantaj
      nigraj okuloj malrapidan
      <!--  p.030 --> kaj malviglan rigardon al Jan, kvazaŭ ŝi volis diri:
    </p>
<p>
      «Dankon, dankon,—vi protektas mortantinon! Mi preĝos por vi
      kiam mi estos alveninta en la ĉielo.»
    </p>
<h2>
      II.
    </h2>
<p>
      Jen marŝas Lena kun la bovino por serĉi laŭlonge de la rivereto la
      forgesitan herbon. Ŝi kondukas la beston per la ŝnuro kaj promenas
      malrapide antaŭ ĝi sur la vojeto. Alveninte ĉe loko, kie la erikejo
      limtuŝas la malaltajn marĉterojn, kaj estas samtempe ombrita de alnarbetoj
      kaj moviĝantaj juniperoj, Lena deflankiĝas kelkajn paŝojn de la vojeto.
      Tie ĉi staras fago, kiu eble estis semita de birdo; ĉar kiel ajn
      malproksimen oni povas vidi, oni ne plu renkontas foliaĵon similan al ĝia.
      Ĉe la piedo de la alta fago, Lena eksidas teren; ŝi profunde klinas la
      kapon, senmove rigardas malsupren, ellasas la ŝnuron kaj refalas en sian
      kutiman revadon.
    </p>
<p>
      Nun, en la libera aero, sub la nemezurebla ĉielo, ŝi deŝarĝas sian koron
      de l’ entenita malĝojo; ŝia buŝo ne plendas, neniu sopiro eliras el
      ŝia brusto; sed mallaŭta
      <!--  p.031 --> fluo de brilantaj akvoperloj ruliĝas sur ŝiajn genuojn.
      Longe, tre longe daŭras ŝia doloro; tamen, ŝiaj larmoj iom post iom
      malpliiĝas, kaj fine ŝi relevas la kapon. Ŝi direktas sian malsekan
      pupilon ĉielen kaj kantas, kvazaŭ ŝi sendus preĝon al Dio:
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Kion do povis en la buŝo de Lena signifi tiu mistera kaj stranga kanto?
      Vane oni pri tio demandus al ŝi klarigon; ĉar ŝi mem estis nekonscia kial
      ŝiaj lipoj, sen ŝia scio, konstante ripetis la saltetantajn vortojn de la
      kanto. Ŝi ankaŭ ne memoris ke iu estus iam antaŭ ŝi kantinta la kanton,
      kaj eĉ kredis ke ĝi, sen antaŭa kaŭzo, kun rimo kaj ritmo estis formiĝinta
      en la fundo de ŝia koro. Ĝi nun estis parto de ŝia mistera estaĵo, kiel
      dua, nur por ŝi komprenebla voĉo; kvankam la kanto nenion klaran esprimis
      al ŝia spirito, ŝi tamen amis ĝin kiel riĉan fonton de konsolo kaj
      plidolĉigo de sia sufero, kaj ŝi kutimis, en ĉiuj momentoj de ĝojo aŭ
      malĝojo, ĝin uzi kiel esprimon de siaj plej profundaj emocioj.
    </p>
<!--  p.032 -->
<p>
      Tiel potenca estis la kanto sur ŝian propran animstaton, ke ŝi, post kiam
      ŝi estis ĝin diversfoje kaj kun pli kaj pli gaja tono ripetinta, ŝajnis
      tute forgesi ke ŝi estis destinita por perei kaj morti sub kruelaj agadoj.
      La sorĉa Rikke-tikke-tak lumigis ŝian vizaĝon per ripozo kaj paco; ŝi tiam
      malrapide leviĝis, kondukis la bovinon iom antaŭen al pli taŭga vojrando,
      kaj trakuris la erikejon ĝis sabla monteto, kiu iom pli malproksime
      altiĝis super la nemezurebla ebenaĵo.
    </p>
<p>
      Sur la supro de tiu nuda sablomonto, estis enpremita la formo de sidanta
      homa korpo. Sendube Lena tre ofte vizitis tiun lokon; ĉar ŝi nun ankaŭ
      sidiĝis sur la teron kiu portis la premsignon de ŝia korpo. Kun
      antaŭenklinita kapo, kun la malstreĉitaj brakoj sur la genuoj, ŝi direktis
      sian nigran pupilon al bluiĝanta punkto ĉe la senlima horizonto.
    </p>
<p>
      De tiu punkto, eble malproksima urbo, ŝajnis eliri vojo, kiu kun ĉiuspecaj
      kapricaj kurbiĝoj trazigzagis la erikejon kaj, flanke de la farmejo,
      perdiĝis en la marĉherbejoj. Al la apenaŭ videbla komenco de tiu vojo la
      okuloj de Lena estis senmove direktitaj; ŝi tie sidis kiel la orfino de l’
      fiŝkaptisto, kiu de la supro de la dunoj superrigardas la kvietan
      maretendaĵon kaj kun timeganta koro atendas barkon kiu neniam plu revenos!
      Sed ne estis tute same por Lena; ŝi ankaŭ
      <!--  p.033 --> atendis ion, sed ne sciis kiun nek kion ŝia koro deziras.
      Ŝi, vere, ĉiam rigardadis sur la vojon, kaj eble kuŝis en ŝi la sekreta
      espero, ke laŭ tiu vojo alvenos savonto; sed ŝi konis neniun en la mondo;
      centoj da vojaĝantoj povus preterpasi, ne vekante ŝian atenton. Ĉu ŝi do
      estis freneza? Ho, tute ne,—kvankam la filinoj de la farmmastrino
      ŝin nomis la frenezulino.
    </p>
<p>
      Pro senĉesa doloro kaj sub la premegado de l’ malbona akcepto, Lena
      estis al si kreinta vivmanieron por si mem. Ŝiaj nekomprenitaj agoj ŝajnis
      ja ofte porti la stampon de l’ frenezeco; kaj tamen, pro tiu senĉesa
      pripensado, ŝia spirito estis delikatiĝinta, kaj ŝia imago estis akirinta
      mirindan potencon. La sekretaj emocioj, kiuj supreniĝis el ŝia brusto,
      neniel estis detruintaj ŝian juĝadon; ŝi pripensis kaj meditis ĉion kio al
      ŝi okazis, sed la rezulto de ŝia pensado ĉiam en ŝi restis enfermita. Por
      kio utilis al ŝi inteligenteco kaj prudento? Ĉu ŝi ne estis destinita al
      certa konsumiĝo?
    </p>
<p>
      La suno jam lumigis la okcidentan deklivon de l’ sablomonteto; jam
      estis de longe posttagmezo, kaj Lena sidis ankoraŭ tie, direktante sian
      fiksan rigardon al la bluiĝanta punkto. Ŝi malsatis kaj tion ja sentis;
      ŝiaj intestoj certe dolore sin sentigis... Sed ŝi restis sidanta.
    </p>
<!--  p.034 -->
<p>
      Je tiu momento juna kamparano penetris singarde tra la alnarbetaro,
      laŭlonge de l’ rivereto; kelkfoje li deturnis la kapon al la
      farmejo, kvazaŭ li timis ke oni vidos lin, kaj fine alvenis ĉe la fago,
      kie la junulino estis verŝinta siajn larmojn.
    </p>
<p>
      Tiam, sin turnante al la sabloduno, li metis ambaŭ siajn manojn al la
      buŝo, por doni al sia voĉo difinitan kaj limigitan direkton, kaj kriis:
    </p>
<p>
      «Lena! Lena!»
    </p>
<p>
      La knabino leviĝis kaj alproksimiĝis kun malrapidaj paŝoj al la juna
      kamparano, kiu per la fingro montris al ŝi, ke ŝi sidiĝu apud li. Tiam li
      prenis de sub sia kitelo tranĉaĵon da nigra pano kaj pecon da lardo,
      distranĉis tiun ĉi lastan per sia tranĉilo en pecetojn sur la panon, kaj,
      ĝin prezentante al la junulino, li diris mallaŭte, dum li metis kruĉeton
      da biero kontraŭ juniperarbeton:
    </p>
<p>
      «Lena, jen manĝaĵo kaj trinkaĵo.»
    </p>
<p>
      La junulino lin rigardis kun profunda dankeco kaj komencis efektive manĝi
      la nutraĵon, dirante per mallaŭta voĉo:
    </p>
<p>
      «Jan, Dio vin rekompencos, ĉar vi protektas min en mia mizera vivo.
      Dankon pro via dolĉa amikeco.»
    </p>
<p>
      Intertempe la brusto de la juna kamparano estis premita de doloro; li
      nenion diris, kaj rapida larmo
      <!--  p.035 --> fluis el liaj bluaj okuloj, ĝis kiam Lena, finmanĝinte,
      metis sian manon sur lian ŝultron kaj komencis kun li la jenan
      interparoladon:
    </p>
<p>
      «Jan, mia bona amiko, ne ĉagreniĝu pro mi. Viaj larmoj pli doloras
      min ol la frapoj de via patrino.»
    </p>
<p>
      «Pardonu ŝin pro mi. Ĉar se vi mortus ne preĝinte por ŝi, ho, tiam
      post ĉi tiu vivo ne estus por ŝi ĉielo... Ŝi estas tamen mia patrino,
      Lena. Pardonu do al ŝi.»
    </p>
<p>
      «Estas nenio por al ŝi pardoni, Jan; en mi ne estas malamo, eĉ ne
      memoro pri la sufero. Mi jam ĉion forgesis.»
    </p>
<p>
      «Ne trompu min, Lena. Kiu povas forgesi tiajn malbonajn agadojn?»
    </p>
<p>
      «Mi jam pli ol unu fojon diris tion al vi, kaj vi ne komprenas min,
      ĉar mi mem ne komprenas kiamaniere mi vivas. Dum oni man- kaj piedfrapas
      min, mia korpo sentas ja doloron, sed mia spirito restas libera, kaj ĝi
      daŭrigas revadi pri io duba kaj nekonata, kio preterflugas antaŭ miaj
      okuloj, kaj karesas min. Tiuj revoj estas la nutraĵo de mia animo;—per
      ili mi ĉion forgesas: ili parolas al mi pri alia, pli bona vivo kaj
      kredigas al mi, ke mi ne ĉiam restos orfino. Ĉu Dio en la ĉielo fariĝos
      mia patro, aŭ ĉu mi revidos mian patrinon, antaŭ ol morti? Mi ne scias!»
    </p>
<p>
      «Viaj gepatroj estas mortintaj, Lena. Mia patrino
      <!--  p.036 --> ofte diris tion al mi. Sed pro tio ne estu malgaja: vidu
      miajn brakojn, kiel fortaj ili jam estas! Ankoraŭ kelkajn jarojn, kaj mi
      estos viro. Ho, vivu ĝis tiu tempo, Lena! Mi laboros por vi de l’
      mateno ĝis la vespero, eĉ se mi eterne devus esti via servisto.»
    </p>
<p>
      «Mia servisto, vi!... Tio ne okazos, Jan. Rigardu mian vizaĝon, kaj
      diru, kion vi vidas en miaj travideblaj vangoj?»
    </p>
<p>
      La juna kamparano metis ambaŭ manojn antaŭ sian kapon, kaj diris enbuŝe
      kun dolora ekĝemo:
    </p>
<p>
      «La morton, la morton!»
    </p>
<p>
      Longa silento regis nun sub la tremetantaj juniperoj, ĝis kiam Jan,
      prenante la manon de Lena, ŝin jene alparolis:
    </p>
<p>
      «Lena, vi neniam konis viajn mortintajn gepatrojn; de via infaneco
      vi estis edukata de mia patrino, kaj vi travivis pli da sufero kaj doloro,
      ol dek homoj povus elporti. Se tio daŭrus, vi mortus, mi tion konfesas kun
      plorantaj okuloj; sed se de nun oni lasus vin trankvila kaj bone agus al
      vi, ĉu vi ne daŭrigus vivi?»
    </p>
<p>
      «Daŭrigi vivi?» ripetis Lena, «kiu konas la horon de sia
      morto? Mi komprenas kion vi volas fari.—Kial pro mi eksciti vian
      patrinon kaj altiri sur vin ŝian malamon?»
    </p>
<!--  p.037 -->
<p>
      «Kial!» kriis Jan kun duonkolera esprimo. «Kial? Ho, mi
      nescias; sed, kredu min: se vi havas fiksan ideon, revon, kiu tute
      plenigas vin, mi ankaŭ havas ideon, kiu ĉiam akompanas min, ĉe la plej
      peniga laboro same kiel dum la plej profunda dormado. Tiu ideo, estas ke
      mi devas kompensi por vi la malbonaĵojn kiujn faris al vi mia patrino. Ho,
      Lena, mi ne parolas tiel bele kaj konvinke kiel vi; sed, pro Dio, ne dubu
      pri tio: de post la tago de via morto Jan ne plu laboros, kaj baldaŭ, en
      la tombejo, li kuŝos sub la tero apud vi! Kaj se vi demandus min kial, mi
      ne povus doni al vi klarigon. Sub mia kitelo batas koro kiu sentas ĉi
      tion: vi estas malfeliĉa orfino,—tio al mi sufiĉas. Daŭrigu do vivi,
      Lena, ĝis kiam mi estos plenkreska kaj plenaĝa; tiam mia laboro...»
    </p>
<p>
      «Hejmen kun la bovino!» subite kriis de malproksime minacanta
      voĉo.
    </p>
<p>
      Jan leviĝis, rigardis petegante en la okulojn de Lena kaj malaperis inter
      la alnarbetaro, dum li dolĉe diris:
    </p>
<p>
      «Mi tuj venos al la farmejo. Iru kviete, ŝi ne frapos vin!»
    </p>
<p>
      Lena prenis la bovinŝnuron en la manon kaj enpaŝis malrapide la vojeton al
      la farmejo.
    </p>
<!--  p.038 -->
<h2>
      III.
    </h2>
<p>
      En la vilaĝo Westmal<a class="pnlokilo pginternal" href="#piednoto4">[4]</a> staris
      malgranda forĝejo, en kiu kvar viroj, la mastro kaj tri laboristoj, sin
      okupis pri diversaj forĝlaboroj. Tiom kiom ebligis la bruo de l’
      fajliloj kaj marteloj, oni tie parolis pri l’ imperiestro Napoleono
      kaj pri liaj grandaj agoj. Unu el la helpantoj, al kiu mankis du fingroj
      de la maldekstra mano, ĵus komencis gravan rakonton el la milito de
      Italujo, kiam subite du rajdantoj haltis antaŭ la forĝejo, kaj unu el ili
      kriis al la forĝistoj:
    </p>
<p>
      «Ĉi tien, amikoj! oni hufnajlu mian ĉevalon!»
    </p>
<p>
      La laboristoj rigardis scivole la du fremdulojn, kiuj nun desaltis de siaj
      ĉevaloj. Oni facile povis rimarki ke ambaŭ estis militistoj, ĉar unu el
      ili havis profundan cikatron tra sia vizaĝo kaj portis ruĝan rubandon sur
      sia vesto; la alia, kvankam ankaŭ vestita per riĉaj burĝaj vestaĵoj,
      ŝajnis submetita al li kaj prenis la bridon de lia ĉevalo, kun la demando:
    </p>
<!--  p.039 -->
<p>
      «Ĉe kiu piedo, kolonelo?»
    </p>
<p>
      «Antaŭe, maldekstre, leŭtenanto!» estis la simpla respondo.
    </p>
<p>
      Dum unu el la helpantoj prenis la ĉevalon kaj ĝin kondukis en la
      hufstalon, la kolonelo eniris la forĝejon, ĝin atente ĉirkaŭrigardis kaj
      prenis laŭvice diversajn laborilojn en la manon, kvazaŭ li provis rekoni
      kelkajn da ili. Kaj efektive li baldaŭ trovis kion li serĉis: per unu mano
      li tenis nun pezan prenilon kaj per la alia martelon, kaj rigardis tiujn
      ilojn kun nekomprenebla rideto, kiu tiel mirigis la laboristojn, ke ili
      restis kun malfermita buŝo rigardantaj la fremdulon.
    </p>
<p>
      Intertempe la fero estis metita en la fajron; la balgoblovilo ĝemis, kaj
      brilaj fajreroj ĉirkaŭis la flamajn karbojn. La laboristoj staris pretaj,
      kun la marteloj en la manoj; la mastro prenis la feron el la fajro kaj
      komencis la laŭritman forĝbruadon.
    </p>
<p>
      Tiu gaja muziko ŝajnis tre emocii la kolonelon; li aŭskultis kun ĝoja
      esprimo sur la vizaĝo, kvazaŭ alloga kordludado sonis en liaj oreloj.
      Tamen, kiam oni estis tuj deprenonta la hufferon de l’ amboso, por
      provi ĝin ĉe la piedo de la ĉevalo, fierega malŝato sin montris sur lia
      vizaĝo;—li prenis el la manoj de la mastro la prenilon kun la fero,
      tiun ĉi remetis en la
      <!--  p.040 --> fajron, kriante:
    </p>
<p>
      «Ne tiel! Kiel maldelikatan vi farus? Nu, gaje, knabo, blovu nur!»
    </p>
<p>
      Dum oni plenumis lian ordonon pro respekto kaj ĉiu lin kun miro rigardis,
      li demetis sian veston kaj nudigis siajn muskolhavajn brakojn. Kiam la
      fero estis blanke varmigita, li ĝin metis sur la amboson. Tiam, prenante
      la manmartelon, same kiel <i>fajrolaboristo</i><a class="pnlokilo pginternal" href="#piednoto5">[5]</a>, li gaje kriis al la helpantoj:
    </p>
<p>
      «Atentu, viroj! Mi batas takton, ni forĝos huffereton tian, ke la
      ĉevaloj de l’ imperiestro ne havas pli bonajn. Nu! Atentu la kanton!
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fer’ malmoliĝas,</span><br> <span class="i4">Kor’
        kuraĝiĝas.</span><br>
<!--  p.041 --> <span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Nu, rigardu tiun huffereton!»
    </p>
<p>
      La laboristoj rigardadis la belan kaj delikatan hufferon kun malfermita
      buŝo kaj kvazaŭ mutiĝintaj. Nur la mastro ŝajnis pensi pri io alia kaj de
      temp’ al tempo skuis la kapon, kiel iu, kiu enprofundiĝis en dubon.
      Li pliproksimiĝis al la fremdulo, kiu nun jam estis ree surmetinta sian
      veston; sed kiel ajn atentege li lin rigardadis, li tamen ŝajnis ne rekoni
      lin.
    </p>
<p>
      Rapide nun la ĉevalo estis hufnajlita, kaj jam atendis antaŭ la forĝejo
      por preni sian rajdanton. La kolonelo donis al la mastro kaj al ĉiuj
      laboristoj afablan manpremon, kaj metis du orajn Napoleonojn sur la
      amboson, dirante:
    </p>
<p>
      «Unu por la mastro,—unu por la helpantoj. Trinku vi ĉiuj gaje
      je mia sano!»
    </p>
<p>
      Poste li surĉevaliĝis kaj kun sia kunulo antaŭen rajdis en la vilaĝon.
    </p>
<p>
      La du fremduloj estis apenaŭ malaperintaj malantaŭ ia angulo, kiam la
      laboristoj kune sin turnis al la mastro kaj lin rigardis kun demandanta
      mieno.
    </p>
<p>
      «Kolonelo, kolonelo!» murmuris unu el ili, «mi
      <!--  p.042 --> diras ke la viro estas forĝisto, aŭ estis. Mi estas certa
      ke vi konas lin, mastro!»
    </p>
<p>
      «Verdire», respondis la mastro, «en mia vivo mi nur
      konis unu personon, kiu kun tiom da rapideco kapablis forĝi tian malpezan
      kaj delikatan hufferon. Kaj se mi ne eraras, la kolonelo estas neniu alia
      ol Karel van Milgem, kiun kutime oni nomis Rikke-tikke-tak.»
    </p>
<p>
      «Ĉu li eble estas la gaja forĝisto de Westmal?» diris unu el
      la laboristoj. «Mi multe aŭdis pri Karel Rikke-tikke-tak; sed tiu
      estis ebriulo, malsprita drinkemulo, kiu ofte malordigis la tutan vilaĝon.
      La kolonelo ŝajnas multe tro respektinda viro. Estas neeble!»
    </p>
<p>
      La mastro sidiĝis sur la amboson kiel iu, kiu sin preparas por rakonti,
      kaj jene parolis al la helpantoj:
    </p>
<p>
      «Amikoj, nia tagsalajro estas ĉiuokaze dekoble perlaborita; ni ne
      plu laboros antaŭ la ripoztempo. Aŭskultu kaj juĝu vi mem. La kolonelo
      estas certe Karel van Milgem. Antaŭ proksimume dekses jaroj loĝis tie ĉi,
      en tiu sama forĝejo, juna viro, kiu estis edziĝinta kun belega kamparanino
      el la ĉirkaŭaĵo de Moll. Ili tiel amegis unu la alian, ke la tuta vilaĝo
      miris pri tia ĉiela edziĝo. Karel van Milgem, ĉar tiu ĉi viro estis li,
      laboris de l’ mateno ĝis la vespero,
      <!--  p.043 --> tiom ke ŝvito gutetis de lia frunto, kaj ĉar la tutan
      tagon li kantis ĉe l’ amboso tiun saman strangan kanteton, kiun tiel
      bone konas la kolonelo, oni inter la amikoj lin nomis Karel
      Rikke-tikke-tak. Kontenta li estis ĉiam, humora en ĉiuj siaj respondoj,
      kaj neniam eliris el lia buŝo vorto kiu ne gaje ridigis. Pro tio, ne estis
      en Westmal unu homo tiom amata de ĉiuj kiom Karel, la gaja forĝisto. Jam
      Karel estis de kelkaj jaroj edziĝinta, ne havante infanojn, kiam subite li
      rimarkis ke li baldaŭ estos patro. Nun lia ĝojo ne plu havis limojn; la
      stranga kanto de Rikke-tikke-tak ne ĉesis sin aŭdigi de l’ mateno
      ĝis la vespero, kaj tie ĉi kaj tie oni ektimis, ke Karel povus freneziĝi;
      ĉar pro ĝojo li ne plu povis kvietiĝi. La tago fine venis: Karel iĝis
      patro de ĉarma filineto; sed, ho ve! lia malfeliĉa edzino ne plu leviĝis.
      Ŝi kuŝas en la tombejo;—vi ja scias, kie staras la fera kruceto. De
      post tiu malfeliĉa momento, Karel ne plu estis la sama viro; li lasis la
      martelon kuŝanta apud la amboso, ekbruligis sian fajron ne plu du fojojn
      ĉiusemajne kaj komencis drinki, kvazaŭ li volus sin memmortigi. Ĉiuj liaj
      kantetoj estis forgesitaj, kaj li tiel senmore vivadis, ke li fariĝis la
      skandalo de la tuta vilaĝo. Kiam li revenis hejmen, ebria kaj kolera, li
      kutime agis kvazaŭ frenezulo; sed la
      <!--  p.044 --> servistino, kiu loĝis ĉe li por prizorgi la infanon, konis
      certan rimedon por trankviligi lin. Ŝi metis lian filineton sur liajn
      brakojn,—kaj, kiel ajn ebria estis tiam Karel, li kvietiĝis per la
      vido de sia infano kvazaŭ per nekonata sorĉpotenco. Tiam li gaje ridis
      kiel antaŭe, metis la infanon sur sian genuon, kaj, ŝin rajdigante kvazaŭ
      sur ĉevalo, li ĉiufoje kantis ankoraŭ kun nova ĝojo sian strangan kanton
      de Rikke-tikke-tak. Ke Karel iam estis fariĝinta tute malbona viro, mi ne
      kredas; ĉiu sufiĉe sciis, ke la morto de lia tro amata edzino estis la
      kaŭzo de lia ĉagreno kaj de lia drinkemo; kaj ĉiufoje kiam Karel devis
      preteriri la tombejon kaj la feran krucon, eĉ kiam li estis tiel ebria ke
      li ne plu kapablis stari, tamen larmoj elŝprucis el liaj okuloj, dum ĉiuj
      tion vidis. Tial oni tre kompatis lin, kaj la najbaroj, sen lia scio,
      provizis lian infanon per ĉio. Tiu vivmaniero estis daŭrinta proksimume
      tri jarojn, kiam Karel grave malsaniĝis kaj sufiĉe longatempe devis resti
      en sia lito. Liaj amikoj, helpatoj de la pastro, tiel bone estis
      admonintaj lin dum lia malsano, ke li ŝajnis tute resanigita je sia
      drinkemo; sed alia ideo estis en li naskiĝinta. Li volis forlasi la
      vilaĝon, kie la tombo de lia edzino tro ofte sin al li prezentis; kaj, ne
      dirinte al iu ajn kien li volis iri, li vendis sian forĝejon, kunprenis
      ian frumatenon
      <!--  p.045 --> sian kvarjaran infanon tra la erikejo, kaj restis for.
      Neniam, de tiu tempo, ni aŭdis ion pri li aŭ lia infano.»
    </p>
<p>
      «La kolonelo estas Karel Rikke-tikke-tak; tio ne estas pridubebla!»
      kriis unu el la laboristoj.
    </p>
<p>
      «Certe, li estas van Milgem mem,» daŭrigis la mastro. «Li
      prenis multajn ilojn en la manon: tiuj kiujn mia patro aŭ mi faris aŭ
      aĉetis, li ĉiujn indiferente demetis, sed ĉiujn laborilojn kiuj estas
      konservitaj el la forĝejo de Rikke-tikke-tak, li rigardis kun emocio;—vi
      ja bone tion rimarkis,—kaj ankaŭ lia Kempenlanda lingvo, lia lerteco
      en la forĝado kaj super ĉio lia kanteto! Jes, jes, li estas knabo el nia
      vilaĝo... Kiu tion dirus, kolonelo!»
    </p>
<p>
      Dum en la forĝejo oni tiele daŭrigis paroli pri Karel Rikke-tikke-tak, la
      du fremduloj estis enirintaj la gastejon <i>la Krono</i>, estis
      enstaligintaj siajn ĉevalojn kaj iom manĝintaj; poste la kolonelo sole
      forlasis la gastejon, piediris sur la grandan vojon kaj alfrapis ĉe la
      sekretario de la komunumo. Li estis kondukata en apartan ĉambreton kaj
      atendis sufiĉe longe, antaŭ ol la sekretario revenis de la kampo kaj
      malfermis la pordon de la ĉambro kun profunda solena kliniĝo, dirante:
    </p>
<p>
      «Sinjoro kolonelo van Milgem, via humila servanto.
      <!--  p.046 --> Pardonu al mi, ke mi...»
    </p>
<p>
      Sed la kolonelo ne lasis al li la tempon por pliaj ĝentilaĵoj, kaj, afable
      prenante lian manon, li demandis:
    </p>
<p>
      «Nu, amiko, kion vi eksciis? Ĉu mia infano estas trovita?»
    </p>
<p>
      «Ne, sinjoro kolonelo, ne jam,» respondis la sekretario
      senkuraĝe.
    </p>
<p>
      «Ve!» ĝemis la militisto, malespere metante la manon sur la
      frunton, «ĉu mi do devus forlasi mian tutan esperon?»
    </p>
<p>
      «Sinjoro kolonelo,» rediris la sekretario, «bonvolu
      aŭskulti miajn klarigojn, kaj vi opinios ke, anstataŭ perdi ĉiun esperon,
      ni verŝajne alproksimiĝas al la malkovro de la vero. Je via lasta vizito
      vi lasis al mi sufiĉe da mono por ke mi ne ŝparu kostojn por enketoj, kaj
      vi povas kredi ke mi nenion preterlasis por meriti vian favoron kaj la
      promesitajn mil frankojn. Jen tio kion mi eksciis. Kiam Karel van Milgem
      (la sekretario profunde kliniĝis antaŭ la kolonelo) forlasis Westmal kun
      sia kvarjara infano, li diris al neniu kien li intencis iri; eble li mem
      tion ne sciis. Tiam mi per vi sciiĝis kaj trovis konfirmite per miaj
      esploroj, ke en Weelde, apud Turnhout, li konfidis sian infanon al ia
      maljuna lernejestro, Pieter Driessens,
      <!--  p.047 --> kiu ekster la vilaĝo vivis sole kaj izolite kun sia
      edzino. Karel van Milgem estis doninta al la adoptintaj gepatroj de sia
      infano malgrandan feran keston en kiu estis enŝlosita la vendmono de lia
      forĝejo, kaj kiun la du maljunuloj okaze de bezono povis malfermi, por ke
      al la infano kaj al ili mem ne manku io necesa. Tiam Karel van Milgem
      estas foririnta al Holando, kie, laŭ verŝajno, li eniris militservadon sub
      la komando de la Franca generalo Pichegru. Certe estas, ke de tiu tempo li
      ne plu zorgis pri sia infano. Tion almenaŭ rakontis al mi la enloĝantoj de
      Weelde, kiuj estas konintaj Pieter Driessens.»
    </p>
<p>
      «Tiuj homoj ne scias kion ili diras, amiko,» interrompis lin
      la kolonelo, «mi skribis eĉ du fojojn el Egiptujo por informiĝi pri
      la stato de mia infano. Ĉiuj miaj leteroj restis sen respondo; kaj kiam,
      post la morto de Kleber, mi revenis Francujon, kaj estis fine al mi
      permesite veni persone por viziti mian infanon; kiam kun malkvieta koro mi
      galopis tra la erikejo kaj alproksimiĝis al la loko kie mi estis lasinta
      mian filinon,—mi nur trovis cindramason! Al vi diri kion mi sentis
      antaŭ tiu terura vidaĵo, estas neeble, sekretario: vi ankaŭ havas
      infanojn... Feliĉe mi aŭdis el la buŝo de kelkaj kamparanoj, ke Pieter
      Driessens kun la malgranda Monica sin estis savinta
      <!--  p.048 --> el la brulado, kaj foririnta por peti almozojn.»
    </p>
<p>
      «Tio estas vera, sinjoro kolonelo; la edzino de Pieter Driessens
      cindriĝis; li sola, portante la malgrandan Monica sur la dorso kaj feran
      kesteton sub la brako, sukcesis sin savi el la flamoj. Tiam li ricevis
      belan rekomendleteron por almozpeti kaj forvojaĝis kun sia adoptita
      infano, por peti helpon en la vilaĝoj. Mi scias per fidindaj informoj, ke
      oni vidis lin almozpetantan kun la malgranda Monica en Ravels, Merxplas,
      Beerse, Arendonck kaj Rethy; sed de kiam li forlasis tiun lastan vilaĝon,
      li estis sola: oni vidis lin sen la malgranda Monica en Meerhout, Olmen,
      Balen kaj Moll, kie li malsaniĝis kaj mortis. Nur de antaŭhieraŭ mi konas
      la lokon kaj la tagon de lia morto. La sekretario de Moll sendas al mi
      lian mortateston kaj aldiras, ke en la poŝoj de la bruldetruita Driessens<a class="pnlokilo pginternal" href="#piednoto6">[6]</a> oni nenion trovis, kio povus
      retrovigi la postsignon de l’ infano, kiun, li tion scias, mi
      senhalte serĉadas. Li ankaŭ ne parolas pri la fera kesteto. Ĉu vi kredas,
      sinjoro kolonelo, ke Pieter Driessens estis kapabla por fari ion malbonan
      al via infano aŭ ŝin forlasi en la erikejo aŭ la arbaroj?»
    </p>
<p>
      «Ho, neniam!» respondis la kolonelo, «li iam
      <!--  p.049 --> estis mia instruisto kaj restis ĉiam mia plej bona amiko.
      Kiam mi venis ĉe lin kun mia infano kaj diris al li, ke mi volas iri
      Holandon por, kiel vi supozas, preni servon ĉe Pichegru, li mem petegis
      min ke mi lasu mian Monica loĝadi ĉe li, tiom por lia propra plezuro en
      liaj maljunecaj tagoj, kiom por la bono de l’ infano, ĉar sen tio mi
      estus devigita ŝin konfidi al fremdaj manoj. Mi estas certa, sekretario,
      ke li ie cedis la malgrandan Monica al bonaj homoj, kaj donis la feran
      kesteton, laŭ mia intenco, al ŝiaj novaj adoptintaj gepatroj.»
    </p>
<p>
      «Tio estas ankaŭ mia konvinko, sinjoro kolonelo; kaj, ĉar miaj
      informoj kredigas min ke Monica devas esti inter Rethy kaj Meerhout, mi
      intencis iri morgaŭ al Moll kaj viziti ĉiujn ĉirkaŭantajn vilaĝojn kaj
      farmbienojn.»
    </p>
<p>
      «Nu, sekretario, mia amiko, faru kiel vi diras; via peno ne restos
      sen rekompenco. Mi disponas ankoraŭ kelkajn tagojn, kaj volas ekprovi ĉu
      mi povas vin helpi. Hodiaŭ vespere ni noktloĝos en Lichtaert, kaj morgaŭ,
      je proksimume tagmezo, ni estos ankaŭ ĉe la sekretario de la komunumo
      Moll, por konsiliĝi kun vi pri tio, kion ni estas farontaj.—Ne ŝparu
      monon, mia amiko; prenu komfortan veturilon kaj ne senutile lacigu vin pro
      mi. Do ĝis morgaŭ; Dio havigu
      <!--  p.050 --> al ni feliĉan rezulton!»
    </p>
<p>
      Post tiuj ĉi vortoj la kolonelo stariĝis, premis la manon de la sekretario
      kaj reiris al <i>la Krono</i>. Unu horon poste, du rajdantoj eniris la
      vojon al Lichtaert.
    </p>
<h2>
      IV.
    </h2>
<p>
      La morgaŭan tagon, frumatene, kolonelo van Milgem kun sia kunvojaĝanto
      rajdis sur la ondlinia erikeja vojo kiu kondukas de Lichtaert al Moll.
    </p>
<p>
      La suno brilege radiis ĉe la blua ĉielo kaj suprenigis el la sabla ebenaĵo
      moviĝantan nebulvualon, kiu similigis ĝin al brulanta maro kun
      malprecizkoloraj flamoj. La karakteriza aromo de l’ erikejo kaj la
      odoro de la erikbulfajroj<a class="pnlokilo pginternal" href="#piednoto7">[7]</a>
      plenigis la aeron; la cikadoj kantis sian unutonan kanton, kaj mil aliaj
      <!--  p.051 --> bestetoj petolis inter la floraro de l’ erikejo. Ĉio
      tio potence impresis la sentojn de la kolonelo: en tia aero li estis
      pasiginta siajn plej belajn jarojn; ĉio, eĉ la delikata herbo, revenigis
      en lian memoron pensojn emociantajn. Li do rajdis kun klinita kapo antaŭ
      sia kunulo kaj, profunde silentante, li lasis senatente pendi la bridon de
      sia ĉevalo.
    </p>
<p>
      Dum pli ol unu horo la juna leŭtenanto respektis la silentadon de sia
      superulo. Tamen, post tiu tempo li irigis sian ĉevalon flanke de tiu de
      sia kunvojaĝanto kaj diris kun konsolanta voĉo:
    </p>
<p>
      «Kolonelo, forpelu do vian malĝojon. Mi tre bone komprenas vian
      deziron revidi vian infanon; sed viro kiel vi, kiu centfoje rigardis
      sentime la malamikon kaj la morton, ĉu tiu lasus sin subpremi de ordinara
      sufero?»
    </p>
<p>
      «Ordinara sufero?» respondis la kolonelo, «efektive,
      Adolf, ĝi estas ordinara sufero; sed pro tio ĝi ne estas malpli profunda.
      Bone komprenu tion, mia amiko: dum mia tuta vivo mi nur unu fojon amis
      virinon. Kvankam ŝi estis kamparanino, ŝia memoro sekvas min eĉ sur la
      batalkampon. Ŝi estas mortinta, la kompatinda Barbara! sed ŝi lasis al mi
      infanon, la garantiaĵon de nia amo, kiun ŝi donis al mi je la kosto de sia
      vivo. Esti devigata timi ke la sola produkto
      <!--  p.052 --> de nia edziĝo eble vagadas almozpetante, suferas pro
      malsato kaj honto, dum mi havas la rimedojn por ŝin por ĉiam feliĉigi!
      Scii, ke mia Barbara eble el la ĉielo igas min responda pri sia infano...»
    </p>
<p>
      «Kolonelo, kolonelo!» interrompis la leŭtenanto, «vi
      trofantaziigas vian doloron; tio ne estas la rimedo por ĝin malakrigi.
      Konsideru do la aferojn kun kvieteco. Militisto havas ja sufiĉe da povo
      sur sian koron por konsoliĝi pri malfeliĉo, eĉ pli granda ol tiu ĉi.»
    </p>
<p>
      «Ĉu vi do pensas, Adolf,» rediris la kolonelo, «ke oni
      tiel facile per fero ĉirkaŭas sian koron kiel sian korpon? Vi eraras. Mi
      scias ke vi supozas vin sensenta, kaj vi ĉiam pri tio ŝajnas fiera. Vana
      estas tamen via supozo. De antaŭ dek jaroj vi forlasis vian vilaĝon, ĉu
      ne? Nu, diru al mi, se via okulo tie, ĉe la horizonto, subite ekvidus la
      dometon, en kiu loĝas via maljuna patrino, ĉu vi verŝus larmojn aŭ ne?»
    </p>
<p>
      La juna leŭtenanto silentis dum kelkaj minutoj kaj respondis kun
      mallevitaj okuloj, kvazaŭ li estus hontanta:
    </p>
<p>
      «Ho, mi surgenuiĝus kaj verŝus larmojn, kolonelo!»
    </p>
<p>
      «Ha, tiam vi ankaŭ facile komprenos, ke mi tute allasas min al la
      espero revidi mian infanon kaj senĝene verŝus larmojn, se Dio permesus al
      mi ŝin
      <!--  p.053 --> trovi. Sciu, Adolf: mi havas nek patrinon, nek patron, nek
      fraton, nek parencojn; en la mondo ekzistas nur unu estaĵo, al mi ligita
      per ligiloj de l’ sango kaj de l’ rememoro; tiu estaĵo estas
      la infano de mia malfeliĉa Barbara. Ŝi mortante donis ŝin al mi en miajn
      brakojn, kaj diris ankoraŭ dum ŝi ploregis: ho, ĉiam amu ŝin, amiko!»
    </p>
<p>
      La voĉo de l’ kolonelo estis dum tiuj vortoj fariĝinta tiel sensona,
      ke la leŭtenanto, pro respekto al lia emocio, restis malantaŭe kaj
      silentante malproksimiĝis de sia superulo. Tiu ĉi baldaŭ mem malakcelis
      sian ĉevalon kaj atendis sian kunulon. Tiam li antaŭenmontris per la
      fingro kaj diris profunde kortuŝite:
    </p>
<p>
      «Adolf, se vi metus vian manon sur mian koron, vi sentus kiel
      rapidege la sango fluas tra miaj vejnoj. Mia bona amiko, ne miru ke larmoj
      brilas en miaj okuloj. Ĉu vi vidas tie, super la juniperoj, altan fagon
      levantan sian imponantan supron apud la rivereto? Tiu arbo aŭdis mian
      unuan amvorton! En ĝia ombro tremetanta knabino ricevis mian timeman
      amkonfeson! Ĉio konas min ĉi tie: herbo, eriko, akvo, arboj, ĉio salutas
      min per lingvo kortuŝanta. Venu, malsupreniĝu ni ĉi tie. Mi volas vidi, ĉu
      la ŝelo de la fago konservis la signon de nia amo!...»
    </p>
<!--  p.054 -->
<p>
      Dum kelkaj momentoj ili gvidis siajn ĉevalojn per la brido, ĝis kiam ili
      ne povis iri pli antaŭen kun la bestoj; tiam ili ligis ilin ĉiu al iu
      arbo, kaj transsaltis la rivereton. Alveninte antaŭ la fago, la kolonelo
      kunigis siajn manojn, klinis la kapon kaj rigardadis de sub siaj okulharoj
      la entranĉitan signon, kiu brilis al li renkonten, kiel saluto de lia
      Barbara.
    </p>
<p>
      Subite, kvazaŭ mistera frapo estus lin trafinta, li stariĝis kaj streĉis
      la orelon al mallaŭta kaj malproksima bruo. La leŭtenanto ektimis pri la
      movo de sia superulo kaj nevole metis la manon sur la flankon kie kutime
      pendis lia glavo; sed deviganta signo ordonis lin resti senbrua.
    </p>
<p>
      De malantaŭ la alnoaleeto, kiu plilongiĝis laŭlonge de la rivereto,
      laŭtiĝis nun kelkaj dolĉaj, arĝentecaj sonoj, kaj baldaŭ oni aŭdis
      distingeble kvazaŭ infanvoĉon, kantantan:
    </p>
<div class="poezio">
<div class="strofo">
<span class="i0">«Rikke-tikke-tak, Rikke-tikke-tu!</span><br>
<span class="i4">Fero varmiĝas,</span><br> <span class="i4">Brako
        leviĝas,</span><br> <span class="i4">Frapu vi, nu!</span><br> <span class="i4">Rikke-tikke-tu.»</span>
</div>
</div>
<p>
      Same senmova restis la kolonelo, post kiam la
      <!--  p.055 --> malproksima voĉo jam perdiĝis. Li verŝajne atendis duan
      strofon de la kanto. Ne aŭdante ĝin, li mem diris kun stranga mallaŭta
      tono:
    </p>
<div class="poezio">
<div class="strofo">
<span class="i0">«Rikke-tikke-tak, Rikke-tikke-tu!</span><br>
<span class="i4">Fer’ malmoliĝas,</span><br> <span class="i4">Kor’
        kuraĝiĝas.</span><br> <span class="i4">Frapu vi, nu!</span><br> <span class="i4">Rikke-tikke-tu.»</span>
</div>
</div>
<p>
      Nenia sono lin respondis: la alnoaleeto restis muta. Li rapide iris al la
      leŭtenanto, kaj, lin fortirante, li diris kun mallaŭta voĉo:
    </p>
<p>
      «Venu,—venu, mia amiko; ĉiuj miaj nervoj tremegas. Mi estas
      morte kortuŝata. Estas mia Barbara, kiun vi aŭdis, ŝia voĉo, ŝia kanto!...
      Kion vi al mi rezervas, ho Dio!»
    </p>
<p>
      Subite la kolonelo haltigis sian akompananton, kaj montris al li, ne
      parolante, junan knabinon, kiu sidis sur la herbaro ĉe la subaĵo de kelkaj
      juniperarbetoj. Ŝi ne ŝajnis scii ke oni observis ŝin; ĉar ŝiaj grandaj
      nigraj okuloj fikse kaj senmove rigardis la fagon, kaj ĉe ŝia malfermita
      buŝo kurbiĝis la fingroj de ŝia dekstra mano, kvazaŭ ŝi volus forpeli
      ĉiujn bruojn de l’ erikejo por nur kapti unu solan.
    </p>
<!--  p.056 -->
<p>
      La kolonelo faris movon por al ŝi alproksimiĝi, kaj nur tiam ŝi kun timo
      rimarkis, ke nekonataj personoj per akraj rigardoj ŝin observis. Tamen,
      ŝia timo tuj malaperis, kaj nepriskribebla rideto albrilis de ŝia vizaĝo
      al la du fremduloj.
    </p>
<p>
      La kolonelo, venkita de malpacienco, iris al la junulino, genufleksis apud
      ŝi, prenis unu el ŝiaj manoj, kaj demandis tremante:
    </p>
<p>
      «Infano, kiu estas via nomo?»
    </p>
<p>
      «Lena,» estis la respondo.
    </p>
<p>
      Dolora krio eliĝis el la brusto de la militisto; li diris malespere:
    </p>
<p>
      «Lena? Ho, ĉielo, ne estas ŝi!»
    </p>
<p>
      Dum tiu plendo larmoj ŝprucis el liaj okuloj, kaj li kaŝis sian vizaĝon
      per siaj manoj. La juna leŭtenanto volis helpi sian superulon por
      restarigi lin, sed tiu ĉi dolĉe forpuŝis lin kaj komprenigis ke li sen
      interrompo volis sin allasi al sia emocio.
    </p>
<p>
      Laŭvice Lena rigardis la du fremdulojn kun demandanta vizaĝo, ĝis kiam ŝi
      aŭdis ke la surgenuiĝinta viro maldolĉe ploras. Tiam ŝi mem prenis lian
      manon kaj diris tiel delikate kaj kompate:
    </p>
<p>
      «Kiu estas la kaŭzo de via doloro, sinjoro? Ĉu la kanteto de
      Rikke-tikke-tak vin suferigas? Mi ne plu kantos ĝin.»
    </p>
<!--  p.057 -->
<p>
      La kolonelo, emociita de la tono de ŝia voĉo, perforte forviŝis la larmojn
      el siaj okuloj, kaj ankoraŭ pliproksimiĝante al ŝi, li demandis time kaj
      rapide parolante:
    </p>
<p>
      «Diru, knabino, kiu instruis al vi tiun kanton?»
    </p>
<p>
      «Mi ne scias,» estis la dolĉa respondo. «Mi jam konas
      ĝin de longe; sed mi ne scias de kiam.»
    </p>
<p>
      «Ĉu vi ne rememoras, mia infano, ke, kiam vi estis tre juna, vi ĉiam
      aŭdis bruon kvazaŭ de marteloj, kiuj laŭvice falas sur amboson?»
    </p>
<p>
      Lena ne respondis pri tiu demando; sed ŝiaj okuloj larĝe malfermiĝis, kaj
      per siaj ungoj ŝi frotis sian frunton, kvazaŭ ŝi volus el ĝi eligi
      rememoron.
    </p>
<p>
      «Aŭskultu!» diris la kolonelo ankoraŭ pli rapide. «Aŭskultu,
      ĉu vi ne ofte tion aŭdis?»
    </p>
<p>
      Li tiam frapis en sian manon per la tenilo de sia vipo, imitis la frapadon
      de la marteloj sur la amboson, kaj kantis:
    </p>
<div class="poezio">
<div class="strofo">
<span class="i0">«Rikke-tikke-tak, Rikke-tikke-tu!</span><br>
<span class="i4">Fer’ malmoliĝas,</span><br> <span class="i4">Kor’
        kuraĝiĝas.</span><br> <span class="i4">Frapu vi, nu!</span><br> <span class="i4">Rikke-tikke-tu.»</span>
</div>
</div>
<!--  p.058 -->
<p>
      Terure tremis la knabino ĝis la fino de la kanto; tiam ŝi ekkriis kun
      ravanta ĝojo:
    </p>
<p>
      «Jes, jes, Rikke-tikke-tak!»
    </p>
<p>
      Kaj ŝi ankaŭ kunfrapis la manojn laŭ la ritmo de la kanto.
    </p>
<p>
      «Ĉu vi ne rememoras, knabino, ke viro rajdigis vin sur sia genuo laŭ
      la ritmo de Rikke-tikke-tak?»
    </p>
<p>
      Lena metis la fingron al la buŝo kaj fermis la okulojn. Post momento da
      silento ŝi diris mallaŭte, kvazaŭ ŝi dubus:
    </p>
<p>
      «Tiu viro.... tiu viro.... estis mia patro?»
    </p>
<p>
      Je tiu vorto la kolonelo tremegis en ĉiuj membroj; li jam malfermis siajn
      brakojn por ĉirkaŭpremi Lena; sed li haltis kaj demandis:
    </p>
<p>
      «Ho, infano, ĉu via nomo vere estas Lena? Pripensu bone... Ĉu vi ne
      scias kiun nomon donis al vi la viro, kiam vi rajdis sur lia genuo?»
    </p>
<p>
      Lena terenrigardis kaj pripensis unu momenton; tiam ŝi diris malrapide:
    </p>
<p>
      «Li diris: kara... kara.... kara Monica!»
    </p>
<p>
      «Mia infano! mia infano!» kriis la kolonelo, tiel ke liaj
      vortoj resonis trans la ebenaĵo,—kaj li ĉirkaŭpremis Monica en siaj
      brakoj.
    </p>
<p>
      La junulino malrapide levis al li siajn gagatnigrajn okulojn, dolĉe
      ridetis, kaj baldaŭ, supermezure kortuŝita,
      <!--  p.059 --> ŝi apogis sin senforte kontraŭ la batanta koro de sia
      patro.
    </p>
<p>
      Unu horon poste, la kolonelo, kun sia filino ĉe sia brako, venis el la
      alnarbetaro sur la vojon al Moll; la leŭtenanto sidis sur unu el la
      ĉevaloj kaj kondukis la alian per la brido. Sur la pala vizaĝo de Monica
      brilis nun delikata ruĝo kiel oni ĝin vidas sur la petaloj de blankaj
      rozoj; ŝi ne povis deturni sian rigardon de la vizaĝo de sia patro kaj
      feliĉege alridis lin. Li karesis la knabinon ĉe ŝiaj kapo kaj ŝultro, kaj
      ofte haltigis ŝin por kisi ŝian frunton.
    </p>
<p>
      Tiel ili antaŭeniris tra la erikejo, ofte haltante, ĝis ili ekvidis
      dekstraflanke la izolitan farmejon, kaj ne povis iri pli antaŭen ne
      malproksimiĝante de ĝi.
    </p>
<p>
      Certe, la kolonelo intencis ne meti unu piedon en la domon, kie lia
      malfeliĉa filino estis suferinta tiel longan martirecon; precipe li volis
      eviti la vidon de la malbona virino, kiu estis ŝanĝinta la nomon de la
      infano al ŝi konfidita por posedi la feran kesteton kaj la trezoron
      enŝlositan en ĝi. Tial li kun ia malpacienco tiris Monica per la mano kaj
      provis, per dolĉaj vortoj kaj amaj karesoj, altiri ŝian atenton kaj
      deturni ĝin de la farmejo. Sendube Monica estis al li ĉion rakontinta kaj
      parolinta, kun nekaŝita amo, pri
      <!--  p.060 --> la juna kamparano, kiu tiel fidele kaj sinofereme ŝin
      protektis kaj amis. La kolonelo ja konjektis ke ŝi ne sen ĉagreno
      adiaŭdiros lin, kiu estis por ŝi frato kaj konsolanto dum ŝia maldolĉa
      suferado; sed, kiel ajn dankeme Monica estis parolinta pri Jan, ŝia patro
      sentis ja profundan antipation por la filo de la kruela turmentintino, kaj
      prefere estus rompinta por ĉiam ĉiujn rilatojn kun la malbona familio.
    </p>
<p>
      Spite la zorgemo de sia patro, Monica subite fortiris sin el liaj brakoj,
      turnis la vizaĝon al la farmejo kaj restis tiele staranta senmove.
    </p>
<p>
      La kolonelo respektis unu momenton ŝian profundan emocion; baldaŭ tamen li
      vidis multegajn larmojn elfluantajn el ŝiaj okuloj, kaj li diris:
    </p>
<p>
      «Kara Monica, ĉu vi povas ĉagreniĝi pro via foriro de loko, kie oni
      tiel multe suferigis vin?»
    </p>
<p>
      «Ĉu li ne mortos?» ŝi sopiris.
    </p>
<p>
      «Ne pensu pri tio, mia infano. Eble je la komenco via foriĝo
      ĉagrenos lin; sed li baldaŭ konsoliĝos kaj forgesos vin.»
    </p>
<p>
      Neordinara fajro brilis en la okulo de la junulino.
    </p>
<p>
      «Min forgesi?» ŝi kriis. «Li forgesi sian fratinon? Ho,
      se mi povus ankoraŭ unufoje lin revidi!—Vidu, vidu, jen li estas!
      Jan! Jan!»
    </p>
<!--  p.061 -->
<p>
      Kaj kvazaŭ sago el la arko ŝi flugis tra la erikejo ĝis la juna kamparano,
      kiun ŝi estis ekvidinta, malproksime preterpasintan inter la alnoj. Kun
      malfermitaj brakoj ŝi saltis al li renkonten, dirante:
    </p>
<p>
      «Jan, mi foriras; malproksimen, malproksimen de tie ĉi.»
    </p>
<p>
      La junulo rigardis ŝin kun miro kaj ŝajnis ne kompreni ŝin. Ŝi tamen
      montris per la fingro al la erikejo kaj diris:
    </p>
<p>
      «Vidu, jen venas mia patro. Tio estis la voĉo, kiu ĉiam en mi
      parolis.»
    </p>
<p>
      «Ĉu tiu riĉa sinjoro via patro?» murmuris Jan kun kreskanta
      emocio.
    </p>
<p>
      «Jes, kaj mi ne plu nomiĝas Lena; mia nomo estas multe pli bela:
      Monica!»
    </p>
<p>
      La juna kamparano, kiu nur tiam klare komprenis sian malfeliĉon, ektremis
      kiel kano kaj senparole irigis siajn vagantajn okulojn de la kolonelo al
      la knabino. Baldaŭ li alkroĉiĝante ekkaptis alnotrunkon, kaj apogis
      kontraŭ ĝi siajn kapon kaj ŝultron, dum malĝojaj larmoj elfluis el liaj
      okuloj.
    </p>
<p>
      Monica komprenis la doloron kiu traboris lian koron; ŝi ĵetis siajn
      brakojn ĉirkaŭ lian kolon, kun dolĉa perforto fortiris lian kapon de l’
      arbotrunko kaj premis, la unuan fojon de sia vivo, ardan kison sur
      <!--  p.062 --> lian frunton.
    </p>
<p>
      «Jan, Jan!» ŝi kriis, «ho, ne estu malĝoja, mi ankoraŭ
      ja revenos. Al mi ankaŭ tre doloras ke mi devas vin forlasi.»
    </p>
<p>
      Tiuj amelmontroj ŝajnis refortigi la junulon; kun pli silenta doloro li
      nun rigardadis la plorantan knabinon, kies brako ankoraŭ ĉirkaŭis lian
      kolon... Sed nun la kolonelo interrompis subite per sia alveno la
      elfluiĝon de ilia reciproka emocio. La patro nur vidis en tiu sceno la
      ateston de amikeco inter du infanoj. Alproksimiĝante la junan kamparanon,
      li prenis lian manon kaj diris:
    </p>
<p>
      «Jan Daelmans, mi dankas vin pro via bona amikeco al mia infano. Se
      iam vi bezonos ian protektanton, vi ĉiam en mi tian renkontos. Ni iras al
      Moll, kaj de tie al Francujo. Ne ĉagreniĝu, mia filo, pri la feliĉo de
      Monica: tio ne estus bona viaflanke. Venu post la tagmezo en Moll, en <i>la
      Aglo’n</i>, tie vi povos ankoraŭ resti kelkajn horojn kun Monica. Mi
      ja volas donaci al vi malgrandan rekompencon...»
    </p>
<p>
      Je tiuj vortoj li metis kelkajn Napoleonojn en la manon de la kamparano.
      Anstataŭ ŝajni danka, Jan rigardis kolere en la okulojn de la kolonelo,
      kaj ne ŝajnis kompreni kio okazis...
    </p>
<p>
      «Venu nun antaŭen, Monica,» diris la kolonelo al
      <!--  p.063 --> sia filino, «ni devas rapidi. Moderigu vian
      ĉagrenon; baldaŭ en Moll vi ja povos ankoraŭ sufiĉe longe kunesti.»
    </p>
<p>
      Kun brilantaj okuloj Monica prenis la manon de sia amiko kaj diris, dum ŝi
      malrapide malproksimiĝis:
    </p>
<p>
      «Do ĝis baldaŭ, Jan, ĝis baldaŭ!»
    </p>
<p>
      La juna kamparano terenrigardis kaj restis kelktempe senmova. Kiam li
      relevis la kapon, la kolonelo kun Monica estis jam malaperintaj. Nur tiam
      li sentis ion pezan en sia mano; li rigardis la ormonerojn per malŝatanta
      ridaĉo, kaj forĵetis ilin malproksimen sur la erikejon.
    </p>
<p>
      Li fleksiĝis ĉe la subo de l’ arbo kaj kaŝis sian vizaĝon per ambaŭ
      manoj.
    </p>
<hr class="mallonge">
<p>
      Kelkajn tagojn poste bela poŝtkaleŝo forlasis la vilaĝon Moll. Tri
      personoj estis en la veturilo: imponanta militisto, bela fraŭlino, kaj
      juna oficiro, ilia kunvojaĝanto.
    </p>
<!--  p.064 -->
<h2>
      V.
    </h2>
<p>
      Ankoraŭ unu horon, kaj la suno superŝutos la erikejon per siaj radioj; jam
      supreniĝas la orientlumo; la mallumo foriĝas al la okcidenta ĉielflanko;
      kelkaj malprecizaj bruoj antaŭsciigas la naturvekiĝon.
    </p>
<p>
      En la ĉambro de l’ izolita farmejo la horloĝo daŭrigas sian
      senripozan tiktakon: la malĝojiga noktsilento ankoraŭ regas en ĝi
      seninterrompe; la fajrejo estas malvarma.
    </p>
<p>
      En la duonombra angulo de la ĉambro staras ŝpinrado, kun delikate purigita
      lino sur la bobenstango, kaj nerompita fadeno, kvazaŭ la ŝpinistino ĝin
      ĵus estis forlasinta.
    </p>
<p>
      Je du aŭ tri paŝoj de l’ ŝpinilo homkorpo en la mallumeco
      desegniĝas: estas junulo, kiu, sidante, kun stranga esprimo rigardas la
      ilon. Kun la brakoj kunmetitaj sur la brusto kaj la kapo klinita, li
      atente direktas sian okulon de la ŝpinilo al la apudstaranta seĝo. Lia
      vizaĝo portas la signojn de profunda doloro; estingita fajro radias el
      liaj rigardoj, kvazaŭ la malespero loĝas en lia koro; kaj tamen, vaganta
      rideto aperas kelkfoje sur liaj lipoj. Se oni povus lin vidi, tiel
      sidantan, oni pensus ke ĉe la rado sidas nevidebla
      <!--  p.065 --> ŝpinistino, kun kiu tiu juna viro, per la lingvo de l’
      okuloj, kortuŝe interparolas. Sonoj, tiel mallaŭtaj ke ili ne rompas la
      noktsilenton, ŝvebas murmurante tra la ĉambro. La junulo metas la fingron
      al sia buŝo kaj ŝajnas aŭskulti, kvankam estas li mem kiu nekonscie
      kantas:
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Li stariĝas, prenas paŝtistbastonon en la manon kaj malrapide eliras el la
      ĉambro. Jen li revante promenadas laŭlonge de l’ alnoaleeto; li
      haltas, deŝiras floron, ĝin feliĉege alridetas, ĝin senkronigas kaj
      senatente lasas fali ĝiajn petalojn tra siaj fingroj. Li alvenas ĉe la
      rando de la vojo kaj superrigardas la erikejon ĝis malgrandaj montetoj;
      lia okulo enlarmiĝas; li sidiĝas kaj maldolĉe ploras.
    </p>
<p>
      Li ree stariĝas, vagadas pli antaŭen ĝis la trunko de imponanta fago, en
      kies proksimeco kelkaj nigreverdaj juniperarbetoj altigas sian tremetantan
      supron. Tie li haltas kelkajn minutojn, memforgesante,
      <!--  p.066 --> kaj aŭskultas, kvazaŭ mistera voĉo lin alparolas el la
      arbo; el lia koro mallaŭta kantado fluas sur liajn lipojn; inter la
      foliaro de la juniperoj aŭdetiĝas la sonoj de la kanto:
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Tiu revo ankaŭ finiĝas. La meditanta junulo forlasas la fagon kaj enpaŝas
      la erikejon. Li supreniras altan sablomonteton: ĉe la supraĵo, li
      antaŭenpuŝas sian paŝtistbastonon, ĝin ripozigas kontraŭ sian ŝultron, ĝin
      ĉirkaŭpremas per la dekstra brako, kaj, kliniĝante sur tiun apogilon, li
      staras senmove kvazaŭ ŝtona statuo. Lia okulo sin direktas al bluiĝanta
      punkto, kiu, en la plej ekstrema malproksimo, vidiĝas ĉe la horizonto, kaj
      el kiu zigzaganta vojo laŭ multaj kurbiĝoj trairas la erikejon kaj
      perdiĝas apud la sablomonteto.
    </p>
<p>
      Kion do atendas tiu malgaja junulo; kion li esperas ke la erikeja vojo al
      li alportos? Al kiu la
      <!--  p.067 --> vento kondukas la sopirojn, kiuj tiel mallaŭte kaj tiel
      dolore eliĝas el lia brusto?
    </p>
<p>
      Aŭskultu, li mem tion diras; ĉar nun lia ĝemo fariĝas vorto,—nomo,
      ame kaj sufere elparolita:
    </p>
<p>
      «Lena!... Monica!»
    </p>
<p>
      Malantaŭ li, kamparanino supreniras la sablomonton; lin alproksimiĝante,
      ŝi krias malafable:
    </p>
<p>
      «Jan, vi devas reveni hejmen!»
    </p>
<p>
      La junulo malkliniĝas, sin turnas kaj tre malmilde rigardas ŝin, kiu
      interrompas lian revadon. Tamen lia vizaĝo iĝas subite kvieta kaj
      indiferenta; li malsupreniras la monton, dirante:
    </p>
<p>
      «Fratino, mi venas.»
    </p>
<p>
      Dum li sekvas ŝin kun klinita kapo, ŝi diras:
    </p>
<p>
      «Estas bela maniero, laŭ kiu vi vivas! kun ĉiuj tiuj kapricoj! Ĉu vi
      do pensas ke oni perlaboras sian panon revante? Vi estas nun dum tri
      monatoj egale stulta kiel tiu mallaborema Lena, kiu, laŭ tio kion oni
      diras, foriris kun sia patro! Vi bone lernis de ŝi ŝiajn malspritaĵojn! Vi
      staras de l’ mateno ĝis la vespero, dum ĉia ajn vetero, sur la
      sablomonto, rigardadante la kornikojn. Mi hontus! Vi lasas nian malsanan
      patrinon koleranta en sia lito, kaj vi iras vian malsaĝan vojon! Tiel la
      farmejo ja malprosperos,
      <!--  p.068 --> ni fine estos sur la pajlo kaj vi en Gheel!<a class="pnlokilo pginternal" href="#piednoto8">[8]</a>»
    </p>
<p>
      La junulo nenion respondas pri tiuj riproĉoj kaj ŝajnas eĉ ne aŭdi ilin.
      Li lasas sian fratinon daŭrigi, neniel atentante ŝiajn vortojn, kaj sekvas
      ŝin, kvazaŭ indiferenta, ĝis interne de la farmejo.
    </p>
<h2>
      VI.
    </h2>
<p>
      Iun posttagmezon Jan denove staris revante antaŭ la fago, rigardante iajn
      memorsignojn, kiuj de antaŭ nelonge estis entranĉitaj en la glata
      arboŝelo. La kompatinda junulo ŝajnis malsana kaj konsumiĝanta, ĉar la
      ruĝo de l’ juneco estis anstataŭita sur lia vizaĝo de pala kaj
      travidebla koloro; liaj okuloj brilis kvazaŭ tiuj de frenezulo, kaj lia
      kapo kliniĝis senkuraĝe sur lian maldekstran ŝultron.
    </p>
<p>
      Post kiam li pli ol duonhoron estis starinta tie senmove, li aŭdis
      malantaŭ la alnovojeto la falintajn foliojn krakantajn sub la paŝado de
      homo; sin turnante, li vidis la maljunan pastron de Desschel lin
      <!--  p.069 --> alproksimiĝantan. Videble li penis por doni al siaj
      trajtoj kutiman kaj gajan esprimon; respekte salutante la ekleziulon, li
      provis rideti; sed, ve! lia rideto nur malkaŝis suferon kaj akran doloron.
    </p>
<p>
      La pastro signofaris al li ke li sidiĝu sur la herbon, prenis lian manon,
      kaj kun profunda kompato lin rigardante, li diris grave:
    </p>
<p>
      «Jan, Jan, ĉu tiel vi plenumas vian solenan promeson? Ankoraŭ ĉiam
      sub la fago? Ĉu vi do volas ke via patrino realigu sian minacon kaj
      forhakigu la arbon por resanigi vin?»
    </p>
<p>
      Je tiu diro kuntiriĝa ekmovo skuis la membrojn de l’ junulo; flame
      rigardante la pastron, li kriis:
    </p>
<p>
      «Kion? La arbon,—forhaki la fagon? Ho, ne, ne, patro, mi
      mortigus la laboristojn...»
    </p>
<p>
      Tia ekkrio mirigis la bonan pastron, kiu jam ofte per dolĉaj konsiloj
      estis klopodinta por igi la junulon forgesi la kaŭzon de sia doloro, kaj
      pensis esti baldaŭ sukcesonta. Li nur diris senkolere kaj per same patra
      voĉo:
    </p>
<p>
      «Jan, mia filo, estas pekaj vortoj kiujn vi parolas. Via patrino nur
      diris tion senpripense, kaj vi ja scias ke ĉiuj ŝiaj vortoj ne estas
      evangelio. Sed ke vi, kiu posedas sentemon kaj inteligentecon, lasas vin,
      pro tiaj negravaĵoj, forporti per malsaĝa revo
      <!--  p.070 --> ĝis minaco pri mortigo,—tion mi ne komprenas, kaj
      tio ĉagrenas min. Ĉu mi meritis, ke vi tiamaniere respondas min!»
    </p>
<p>
      «Pardonu al mi, patro,» diris la junulo kun sincera bedaŭro en
      la okuloj. «Mi scias ke vi nenion deziras, kio ne estus por mi taŭga
      kaj profitdona; sed en mia koro estas io nekomprenebla kio estas pli
      potenca ol via vorto kaj mia volo.»
    </p>
<p>
      «Jan, estas skribite: <i>kiu serĉas la danĝeron, per ĝi pereos</i>,
      kaj same estas por vi, knabo. Se vi ne plezuriĝus en revadoj, kiuj lamigas
      vian vivon pro manko de movado; se vi laborus sur la kampo kiel estas via
      devo, vi baldaŭ forgesus la kaŭzon de via doloro; saneco kaj kuraĝo
      revenus en vin, kaj vi kapablus labori por via malsana patrino. Sed ne, vi
      pasigas viajn tagojn sub ĉi tiu arbo aŭ sur la Sablomonto, kaj vi estas ne
      nur granda pekanto, ĉar vi ne konvene plenumas viajn devojn al Dio kaj via
      patrino, sed ankaŭ frenezulo, malsaĝulo, kiu nutras sin per la espero pri
      neeblaĵo, kaj donas sian vivon al vana ĥimero.»
    </p>
<p>
      «Ho, patro, post ŝia foriro, mi ankoraŭ longatempe laboris,—kaj
      tiam mi nur venis ĉi tien antaŭ kaj post la laborhoroj. Mi ankaŭ tiam
      esperis, ke mi kapablus ŝin forgesi. Ve, ŝia bildo ĉie min sekvis.
      <!--  p.071 --> Ĉe la plugilo ŝi murmuris mian nomon en mian orelon; ĉe la
      draŝplanko, la draŝiloj kantis la ĉarman Rikke-tikke-tak; en la kanto de l’
      birdoj mi aŭdis ŝian voĉon; ĉiuj bruoj, ĉiuj voĉoj de l’ naturo
      kriis: Monica! Monica! Por kio utilis al mi la laboro? Ĉu mi sciis kion mi
      faras? Ho, ne, patro, tio ne helpis min. Eĉ mia dormo estis por mi pli
      konscia vivo ol la dumtaga: mi ĝuis konsolon, mi vidis ŝin, mi kun ŝi
      parolis; sed trankviliĝi mi neniam povis. Nun mi ne plu kapablas labori,
      eĉ se mi volus tion fari: mi estas malforta kaj malsana.»
    </p>
<p>
      La pastro skuis la kapon kaj silentis unu momenton; tiam li denove prenis
      la manon de l’ junulo kaj demandis:
    </p>
<p>
      «Nu, Jan, vi devas diri al mi ĉu vi volas resti tia aŭ ne. Estas
      certe, kaj vi tion scias, ke Monica ne plu venos ĉi tien,—kaj se ŝi
      venus, estus ankoraŭ pli bedaŭrinde: ŝi estas riĉa fraŭlino kaj vi
      kamparano. Via malsano estas do frenezaĵo.»
    </p>
<p>
      «Ho, se mi povus ŝin forgesi, patro!»
    </p>
<p>
      «Ĉu vi efektive tion deziras?»
    </p>
<p>
      «Mi ĝin deziras el la fundo de mia koro, patro; ĉar de longe miaj
      revoj estas plu nenio ol amareco kaj maldolĉeco. Malespero kaj hezito
      plenigas mian koron.»
    </p>
<!--  p.072 -->
<p>
      «Nu, montru ke vi vere havas kuraĝon kaj volas resaniĝi. Kontentigu
      la deziron de via patrino, sekvu mian konsilon: iru al Meĥleno!»
    </p>
<p>
      «Mi mortus, patro.»
    </p>
<p>
      «Kial?»
    </p>
<p>
      «Ha, kial?—Patro, antaŭ kelkaj monatoj mi iris al Bruselo, kaj
      devis tie resti dum ok tagoj. Kiel malĝojajn larmojn mi verŝis dum tiu
      mallonga tempo! Kian nedireblan suferon mi elportis!»
    </p>
<p>
      «Mi ne komprenas vin.»
    </p>
<p>
      «Mi ĝin diros. Kiam estis al mi permesite reveni, mi marŝis nokte
      kaj tage sen ripozo. Kiam la unuan fojon la odoro de la erikfajroj estis
      al mi alportita de la vento, mi pro emocio ekploris kvazaŭ infano; pli
      malproksime, meze de l’ unua abiaro, mi surgenuiĝis kaj laŭtvoĉe
      dankis Dion, ĉar mi povis revidi miajn amatajn pintfoliarbojn. Mi manĝis
      de la unua eriko, kiun mi vidis, por havi la karan kreskaĵon pli apude ĉe
      la koro;—kaj, venante ĉi tien, mi ne rekte iris hejmen: mi unue
      venis por kisi mian amikon, la fagon, kaj estis kun larmiĝintaj okuloj ke
      mi parolis al la juniperoj, kvazaŭ ili estus homoj... Kaj vi proponas al
      mi, ke mi restu dum ses jaroj for de mia erikejo? Neeble!»
    </p>
<!--  p.073 -->
<p>
      «Mia filo, mi scias pro kiu kaŭzo vi pli ol iu ajn amas la erikejon;
      sed estas precize tiu kaŭzo, kiun ni devas neniigi. Studado, pli efike ol
      korpa laboro, forpelos el via spirito la bildon kiu persekutas vin, kaj la
      konvinko ke vi estas destinata por plene vin dediĉi al la servado de Dio,
      certe venkos viajn surterajn revojn; ne dubu pri tio.»
    </p>
<p>
      La pastro donis al sia voĉo solenan kaj duonkoleran tonon, kiu faris
      profundan impreson sur la junulon, kaj daŭrigis:
    </p>
<p>
      «Aliajn argumentojn mi uzos, por konduki vin al pli bonaj pensoj.
      Jan, vi memmortigas vin, tial ke vi elĉerpas vian vivon per senĉesa
      malgajeco. Ĉu vi pensas ke Dio al vi pardonos tiun kriman malsaĝecon, se
      vi ĝis la agonio en ĝi persistas? En via vana revado vi nur pensas pri unu
      afero.—Ĉu iam en vian spiriton penetras penso, kiu supreniras al la
      Ĉielo? Ĉu estas preĝoj, kiujn vi elparolas buŝe, dum viaj pensoj
      ofendmokas Dion, ĉar vi adoras hombildon, eĉ en la templo de l’
      Sinjoro? Kaj ĉu vi pripensas, ke la tombo por vi malfermiĝas,—ke vi
      liveras vian animon al la malsanktulo,—ke la eterna fajro estos la
      rekompenco de via freneza memforgeso?»
    </p>
<p>
      La vortoj de la pastro, parolitaj kun severa tono,
      <!--  p.074 --> tre emociis la koron de l’ junulo. Li sentis ja ke
      la pastro estis al li dirinta terurajn veraĵojn, kaj li tremis ankoraŭ eĉ
      post la minacantaj vortoj. Dum kelka tempo li mute terenrigardis, kaj
      tiam, levante la kapon, kiel iu kiu prenis malfacilan decidon, li diris:
    </p>
<p>
      «Nu, patro, estu tiele! Mi iros al Meĥleno.»
    </p>
<p>
      «Ĉu morgaŭ?» ĝoje demandis la pastro.
    </p>
<p>
      «Ĉu jam morgaŭ?» ripetis la junulo, «forlasi morgaŭ mian
      erikejon? Kaj eble por ĉiam!»
    </p>
<p>
      «Ne, Jan, ne parolu tiel malsaĝe,» diris la pastro. «Vi
      povos ja ĉiujare pli ol unu fojon viziti vian patrinon, kaj, dum la
      lerneja libertempo, sufiĉe longatempe revidi vian erikejon. Cetere, kiam
      vi estos pastro, vi rajtos esti enoficigita en vilaĝo en Kempenlando<a class="pnlokilo pginternal" href="#piednoto9">[9]</a>,—kaj nur tiam vi povos
      trankvile kaj pace pasigi vian vivon sub la ĉielo de l’ erikejo.—Morgaŭ,
      ĉu ne?»
    </p>
<p>
      «Nu, morgaŭ! Estas dirite!» kriis la junulo per tiel akra
      voĉo, ke liaj vortoj resonis tra la alnoaleeto. «Morgaŭ! Morgaŭ!»
    </p>
<p>
      Kaj li metis ambaŭ manojn antaŭ siajn okulojn, el kiuj elŝprucis maldolĉa
      larmfluego.
    </p>
<!--  p.075 -->
<p>
      Duonhoron poste, tenante la manon de l’ pastro, li reiris al la
      farmejo.
    </p>
<h2>
      VII.
    </h2>
<p>
      Kiam Monica forlasis la erikejon por vojaĝi al Francujo, ŝia koro estis
      plena de kvazaŭĉiela feliĉo. Ŝiaj revoj estis plenumitaj: ŝi estis lin
      trovinta, lin, al kiu, de la Sablomonto, ŝi estis dum tiom da jaroj
      rigardinta! Tute fordonita al la amo de sia patro kaj senĉese dorlotita
      per liaj dolĉaj karesoj, ŝi iom post iom forgesis, ke iu en la soleca
      farmbieno ĉagreniĝas pro ŝia foriro, kaj baldaŭ la memoro pri ŝia antaŭa
      sorto kaj pri tiu, kiu estis por ŝi protektanto kaj amiko dum la
      malfeliĉo, ŝajnis tute malaperinta el ŝia spirito.
    </p>
<p>
      Tuj kiam ŝi estis alveninta en Parizo kun sia patro, la plej lertaj
      profesoroj estis pri ŝi zorgontaj; kaj ĉar ŝi havis delikatan intelekton
      kaj sin sentis kuraĝigita per la senĉesaj laŭdoj de sia patro, ŝi konis en
      la daŭro de kvar jaroj ĉion kion bone edukita fraŭlino bezonas scii por
      brili en mondumaj kunvenoj flanke de aliaj, se la naturo estas al ŝi
      belecon donacinta.
    </p>
<!--  p.076 -->
<p>
      Je la komenco ruĝo vidiĝis sur la vangoj de Monica, kaj ŝi korpe
      plifortiĝis. Senĉesa kontenteco estis al ŝi redoninta la sanon; oni povis
      pensi ke la konsuma malsano ŝin estis tute forlasinta. La homo kutimiĝas
      je ĉio; eble plej rapide je feliĉo. Estis ankaŭ tiel por Monica: dum tuta
      jaro ŝi trovis plezuron en ĉio; ŝi ĉeestis vesperfestojn kaj balojn, ŝatis
      la mondumon kaj deziris ĝiajn aplaŭdojn...
    </p>
<p>
      Tamen, tiu frivola kaj libera ĝuado ne longe daŭris; kelkfoje aperis
      forflugemaj rememoroj antaŭ la okuloj de Monica kaj dum la dua jaro
      silentaj revadoj ŝajnis denove nebulkovri ŝian animon. Dum la ekscitigaj
      sonoj de l’ muziko, sub la brilego de la lustroj, meze de l’
      festbruado, ŝi restis ĉiam malatenta, kvazaŭ sekretaj rememoraĵoj ŝin
      estus sekvintaj. Malforta estis ja tiu moviĝo de ŝia revanta koro, kaj ŝi
      eĉ sincere konfesis al sia patro ke ŝi kelkfoje vidis ankoraŭ antaŭ si la
      erikejon kun la altfiera fago kaj la moviĝantaj juniperarbetoj. Tiun
      konfeson ŝi faris ridante kaj mokante pri sia propra revmalsano, kiel ŝi
      nomis ĝin.
    </p>
<p>
      Ĉu ŝi ankaŭ, inter la revbildoj de l’ erikeja kreskaĵaro, vidis
      homan figuron, junulon, plorantan pri ŝi? Kiu scias? Ĉiuokaze, ŝi neniam
      estis tion al si mem aŭ al aliaj konfesinta.
    </p>
<!--  p.077 -->
<p>
      Iom post iom Monica eksentis malŝaton por la mondumo kaj ĝiaj plezuroj; ŝi
      ne plu iris al vesperfestoj kaj aliaj kunvenoj, krom post grava insisto de
      sia patro, kaj ŝi ekserĉis solecon. De temp’ al tempo ŝiaj lipoj
      moviĝis senkonscie, kaj la forgesita kanto de Rikke-tikke-tak ŝvebis
      neaŭdeble sur ŝia buŝo. Ŝiaj vangoj ree paliĝis; ŝi ree maldikiĝis kaj
      malfortiĝis, tiel ke ŝia patro, post ĉiuj eblaj klopodoj por ŝin distri,
      ektimis ke li postvivos sian infanon. Klera kuracisto, kun kiu li
      konsiliĝis, montris al li la edziniĝon kiel la plej taŭgan rimedon, kaj
      certigis ke Monica nepre resaniĝus, se oni povus ŝin decidigi elekti
      edzon. Kolonelo van Milgem je tio povis nur pensi al la juna oficiro,
      Adolf, sia fidela amiko, kiu estis ĉeestinta la rekonon de lia infano.
    </p>
<p>
      Intertempe la kolonelo faris ĉiujn eblajn klopodojn apud sia filino por
      atentigi ŝin pri Adolf; li ja trovis ŝin impresita de liaj amatestoj kaj
      liaj belaj ecoj; sed reciproka amo ne estis en ŝi: malvarmega restadis ŝia
      koro por la juna oficiro. Tio tre ĉagrenis la patron, ĉar li vidis sin
      senigita je la sola rimedo, je kiu li estis esperinta por savi sian
      infanon. Preskaŭ ĉiutage la kolonelo penadis apud sia filino por ekscii
      kion deziras ŝia koro kaj el kio devenas ŝia ĉagreno; sed ŝi asertis ke ŝi
      ne estas malsana, kaj sukcesis
      <!--  p.078 --> ĉiufoje deturni liajn demandojn per elmontroj de plej
      varma amo. La nuro kion ja aŭdis kaj komprenis la kolonelo, estis ke ŝi
      deziras reiri al Brabanto kaj al la erikejo; unuvorte ke ŝi suferas la
      alhejman sopiron aŭ nostalgion.
    </p>
<p>
      Pli ol unu fojon li estis promesinta al sia filino, ke li vojaĝos kun ŝi
      al Kempenlando kaj longatempe tie restados, por ke ŝi serĉu refortiĝon en
      la erikeja aero; sed liaj koncernaj projektoj estis ĉiufoje neniigitaj de
      la rapide intersekvaj militokazintaĵoj.
    </p>
<p>
      Je la fino de l’ jaro 1813<sup>a</sup>, per senĉesa insisto, li
      estis akirinta de la ministro de l’ milito la promeson ke, dum la
      venonta printempo, trimonata libertempo estos al li donata. Monica ĝojis
      pri la certeco de la revena vojaĝo al la kara patrujo, kaj ŝi ŝajnis
      elstariĝi el sia meditemo. Sed alvenis el la Nordo ĉiuspecaj teruraj
      sciigoj: la Franca armeo estis preskaŭ tute pereinta pro la netolerebla
      malvarmo; neniu povis antaŭvidi, kiaj novaj okazontaĵoj devenos de la
      malvenko de Napoleono. Tial nepriskribebla emocio ekkaptis la militistojn,
      kiuj estis restintaj en Francujo. La kolonelo ne povis malhelpi ke Monica
      eksciis la disvastiĝantajn novaĵojn, nek antaŭgardi ŝin de la ĉagreno kiu
      plenigis ŝian koron je la konvinko ke nenio en la mondo nun estis malpli
      certa ol ŝia
      <!--  p.079 --> vojaĝo al Kempenlando.
    </p>
<p>
      Subite la imperiestro revenis el Rusujo sen sia armeo, kaj proklamigis de
      la Senato avizon, per kiu 350.000 junuloj estis kunvokotaj al la milito.
      La kolonelo ankaŭ ricevis ordonon, ke li reatingu kun siaj soldatoj la
      armeon en Germanujo. Li gardigis sian filinon en edukejo en Parizo, miksis
      siajn larmojn kun ŝiaj, kaj sin forŝiris de sia formortanta infano por
      sekvi la imperiestron trans la Rejnon.
    </p>
<p>
      Ses monatojn poste, sur la batalkampo de Dresdeno, kuglo lin trafis en la
      genuon. Post la resaniĝo de lia vundo, lia kruro restis kurbigita: li dum
      sia tuta vivo lamos kaj marŝos per bastono. Tiu kripleco estis kaŭzo ke,
      laŭ lia peto, oni permesis al li reiri al Parizo. Li trovis sian Monica
      ankoraŭ pli maldikiĝinta, kun travidebla vizaĝo kaj brilaj okuloj,
      parolanta senatente kaj reveme.
    </p>
<p>
      Nur du fibrojn li trovis ankoraŭ impresigeblajn en ŝia koro, du pasiojn
      egale ardajn: ŝian amon al li kaj ŝian sopiron al la bedaŭrata
      Kempenlando.
    </p>
<p>
      Tuje kaj kiel eble plej rapide li faris la necesajn pretigojn por reiri
      kun Monica al Brabanto. Servisto estis sendata al Antverpeno por tie lui
      kaj aranĝi konvenan domon ĝis la tiamaj cirkonstancoj estus klariĝintaj
      kaj la kolonelo estus povinta aĉeti aŭ
      <!--  p.080 --> lui malgrandan kampodomon en la ĉirkaŭaĵo de Moll.
    </p>
<p>
      Kelkajn tagojn poste ili forveturis en poŝtkaleŝo. Nenio speciala
      interrompis la ĝojigan vojaĝon al la patrujo; nur en Antverpeno mem, kaj
      kiam la veturilo alproksimiĝis al la nova domo de la kolonelo, Monica
      hazarde rigardis en la straton, kaj aŭdigis akran mirkrion, kiu eksaltigis
      la kolonelon pro timo.
    </p>
<p>
      Kiam li demandis ŝin pri la kaŭzo de ŝia subita emocio, ŝi respondis:
    </p>
<p>
      «Ho, estas nenio, patro. Mi estas tiel impresiĝema. Mi vidis tie en
      la strato malriĉan junulon kun nezorgitaj vestaĵoj, kiu preterpasante
      rigardadis min, kvazaŭ li volas per siaj okuloj trabori mian koron. Kaj
      vidu, patro, ĉar li tiom similas Jan Daelmans, mi kriis nevole. Sed, ne
      estis li.—Estas jam finite, mi estas trankvila.»
    </p>
<h2>
      VIII.
    </h2>
<p>
      Ses semajnoj estis pasintaj de post la alveno de la kolonelo en
      Antverpeno.
    </p>
<!--  p.081 -->
<p>
      En la subtegmenta ĉambro de malriĉa dometo, ĉe la Ora Monto, maljunega
      virino je la komenco de l’ vespero apud lampeto puntfaradis. Mizera
      aspektis ŝia loĝejo, ĉar ŝi loĝis sub la nudaj tegoloj kaj havis kiel
      tutan meblaron tableton, du seĝojn kaj liton, kies kovrilo estis farita el
      ĉiuspecaj kunekudritaj ŝtofpecoj. Tiu ĉi virino ŝajnis indiferente
      intermovi siajn plektiletojn; tamen, de temp’ al tempo ŝi streĉis la
      orelon al la alkovo, kie staris la lito, kaj aŭskultis atente neaŭdeblan
      bruon.
    </p>
<p>
      Ŝi do ĵus estis metinta siajn du manojn senmove sur la puntkusenon, kiam
      la pordo de la subtegmenta ĉambreto malfermiĝis kaj alia virino eniris. La
      maljunulino metis sian fingron sur la buŝon kaj per mallaŭta pst! ŝi petis
      la enirantinon silenti. Leviĝante, ŝi iris al ŝi, ŝin kondukis per la mano
      ĝis la tablo, kaj montrante la seĝon, ŝi diris:
    </p>
<p>
      «Trien, estu iom senbrua, mia kara; ĉar li dormas tiel kviete!»
    </p>
<p>
      Trien eltiris trikaĵon el sia poŝo kaj diris kun same mallaŭta voĉo:
    </p>
<p>
      «Ha! tiu estas la homo, kiun vi alprenis en vian domon! Ĉu vi
      kredus, Avinjo Teerlinck, ke vi faris bonan agon, se estas tiel kiel oni
      diras?»
    </p>
<p>
      «Jes, Trien, estu certa pri tio: sen mi la junulo
      <!--  p.082 --> estus mortinta kaj enterigita, la kompatindulo!»
    </p>
<p>
      Post kiam ŝi estis unu momenton rigardinta ĉiujn angulojn de la
      subtegmentejo, Trien denove diris mallaŭte:
    </p>
<p>
      «Sed, Avinjo, se mi ne eraras, vi jam havas tiun homon dum kvin aŭ
      ses semajnoj en via ĉambro. Kie do vi dormas?»
    </p>
<p>
      «Jes, Trien, kie do vi dormas? En tiu angulo sur seĝo, kun mia kapo
      sur la tablo. Estas ja al mi ne multe plu perdebla: mi havis mian tempon,
      kara!»
    </p>
<p>
      «Nu, nu, kiel vi povas tion suferi! Ĉu ses semajnojn ne kuŝinta sub
      la littukoj? Tio estas mortdanĝera!»
    </p>
<p>
      «Jes, Trien, ĉiu donas al sia proksimulo kion li havas; la riĉaj
      homoj donas sian monon, kaj mi,—mi ankaŭ donas kion mi havas: mian
      liton kaj mian ripozon.»
    </p>
<p>
      «Nu, mi konfesas, ke mi ne kapablus tion fari; sed estas tamen bela
      ago, kaj vi havos pro ĝi meriton ĉe Dio, Avinjo.... Sed mi ne jam konas la
      finan klarigon de la historio; unu diras tion ĉi, alia diras tion, kaj
      fine oni nenion scias. Kiamaniere nun precize tio okazis?»
    </p>
<p>
      «Nu, mi foje diros tion al vi; sed venu, sidiĝu pli proksime, por ke
      li ne vekiĝu.—Estis antaŭ kvin aŭ ses semajnoj, je sabato, estis jam
      la dekunua vespere.
      <!--  p.083 --> Mi estis aĉetinta iom da lieno por mia kato, kaj ĉar ĝi de
      la tuta posttagmezo ne jam estis veninta hejmen, mi prenis mian ferladan
      lampeton, kaj mi iris tie ĉe la senfenestra muro, inter la ĉaretoj kaj
      ŝarĝveturiloj, por serĉi mian sorĉistinon.—Dum mi tiele
      ĉirkaŭpenadas kaj krias: puseto! puseto! mi subite aŭdas ekĝemon kiel
      homan; mi tiel impresiĝas ke mi eksaltas, kaj mi direktas miajn okulojn
      teren. Sed vidu, mi ne povas klarigi mian teruron: tie kuŝas homo sur la
      dorso kun sia vizaĝo tutmakulita de sango!»
    </p>
<p>
      «Ho Dio! de sango!»
    </p>
<p>
      «Jes, Trien, de sango. Vi povas imagi: mi rapide kuris ĉe la
      najbarojn, ili alkuris kun lumo, kaj tiam mi vidis ke estas junulo, kiu
      verŝajne estis kuŝiĝinta sur karboĉaro por dormi, kaj estis de ĝi falinta.
      Li kredeble jam de longe kuŝis tie, ĉar la sango, kiu ŝprucetis el lia
      kapo estis preskaŭ tute malfluidiĝinta.»
    </p>
<p>
      «Kaj ĉu li estis mortinta, Avinjo?»
    </p>
<p>
      «Ho, mortinta! kompatindulino, kia vi estas,—li ja dormas tie
      en la lito!»
    </p>
<p>
      «Jes, Avinjo, kion vi povas al tio helpi, kara? La memoro estas for!
      Nu, kion oni faris tiam?»
    </p>
<p>
      «Jes, kion oni faris? Nu, kiel ĉiam. Multe da
      <!--  p.084 --> konsiloj kaj malmulte da agoj; sed intertempe la junulo
      kuŝis tie en sia sango sur la malvarmaj ŝtonoj,—kaj mia koro ŝiriĝis
      tion vidante. Mi diris al mi mem: nu, nu, la homoj estas gefratoj; kaj mi
      ne atendis, ĝis kiam venos la kuracisto por portigi la malfeliĉulon al la
      malsanulejo. Mi deprenigis lin kaj lin kuŝigis ĉi tie en mian liton.»
    </p>
<p>
      «Sed, Avinjo, kiel vi kapablis lin flegi kaj nutri? aŭ ĉu eble vi
      havas ie ŝtrumpon sub la tegoloj<a class="pnlokilo pginternal" href="#piednoto10">[10]</a>?»
    </p>
<p>
      «Ho, ne, Trien, mi multe laboris kaj faris kelkajn ŝuldojn; sed tio
      estas nenio; tion kio estas bonkore donacita, nia Sinjoro redonos.»
    </p>
<p>
      «Tio estas ja stranga! Ĉu vi konas liajn gepatrojn, kaj scias de kie
      li venis?»
    </p>
<p>
      «Ne, mi ne jam demandis lin pri tio. Sed kiam li havis kapfebron, li
      ĉiam sonĝis laŭtvoĉe, kaj mi aŭdis ja ke lia patro kaj lia patrino estas
      mortintaj.»
    </p>
<p>
      «Kaj ĉu vi nenion alian povis kompreni el liaj vortoj?»
    </p>
<p>
      «Ne, mi ne scias kion li babilis pri fago, pri l’ erikejo kaj
      pri abiaroj. Latine li ankaŭ parolis, kaj kelkfoje li kriis: Monica!
      Monica! Estas verŝajne la
      <!--  p.085 --> nomo de lia patrino aŭ de lia fratino. Li konas kanteton,
      Trien, kiun mi por dekses kaj duono<a class="pnlokilo pginternal" href="#piednoto11">[11]</a>
      dezirus ke vi aŭdus! Estas ĉiam pri Rikke-tikke-tak, tiel ke vi povus laŭ
      ĝi danci. Plej strange estis, ke li ĉiam parolis kvazaŭ oni volis
      kontraŭvole igi lin pastro aŭ ekleziulo,—kaj mi iris por rigardi ĉe
      lia kapo, ĉu oni ne tonsuris lin; sed nenia razilo tuŝis lian blondan
      buklaron.»
    </p>
<p>
      «Ho, Dio, estas eble malfeliĉa junulo, kiu ebriiĝis aŭ freneziĝis.»
    </p>
<p>
      «Freneziĝis, Trien? Freneziĝis? Se vi aŭdus lin parolantan, vi
      surgenuiĝus. Ĉio kion li diras, estas kvazaŭ skribita, kaj la plej bela
      prediko de nia vikario estas nenio kompare al ĝi. Tie pendas liaj
      vestaĵoj; vidu, ili estis faritaj el delikata drapo, Trien. Ĉiufoje kiam
      li malfermas la buŝon por danki min, larmoj elŝprucas el miaj okuloj:
      estas kvazaŭ anĝelo kiu parolas! Vi povas kredi min, mi multe pli amas lin
      ol se li estus mia propra infano, kaj se li volas resti apud mi, mi
      laboros por li ĝis sur mia mortlito.—Li nomas min patrino, Trien; vi
      devus aŭdi tiun vorton el lia buŝo!»
    </p>
<p>
      «Sed kiel li nun fartas? Ĉu li resaniĝas?»
    </p>
<!--  p.086 -->
<p>
      «Nu jes, dum tuta monato li estis nekonscia kaj suferis kapfebrojn,
      sed de ok tagoj estas iomete pli bone. Li iom post iom rekonsciiĝas kaj
      revokas sian memoron. Krom tio li nun tute estas spiritsana. Se li estus
      pli babilema, mi ankaŭ scius pli multe; sed li neniam diras ion escepte
      por danki min; kaj pri nenio mi lin demandas. Li estas nomata Jan, tion li
      diris al mi hieraŭ; la cetero ja venos, Trien, kiam li estos pli bonfarta;
      nun li estas ankoraŭ tiel maldika kiel fiŝosto kaj tiel pala kiel via
      kufo: la unuan fojon kiam li leviĝis, li estis tiel malforta, ke mi devis
      lin subteni en miaj brakoj, se ne, li estus falinta.»
    </p>
<p>
      «Ho ve, tiu kompatindulo!»
    </p>
<p>
      «Nun li tamen fartas multe pli bone, kaj kapablas jam bone marŝi;
      ĉar hieraŭ li diris ke hodiaŭ vespere li eliros por spiri freŝan aeron.»
    </p>
<p>
      Apenaŭ Avinjo Teerlinck estis dirinta tiujn lastajn vortojn, kiam malantaŭ
      la litkurtenoj sonis dolĉa, amema voĉo, kiu diris:
    </p>
<p>
      «Patrino, bona patrino!»
    </p>
<p>
      Tiu nomo kaj la akcento al ĝi donita, certe havis neordinaran sorĉpotencon
      sur la koron de la maljuna virino; ĉar ŝiaj okuloj brilis pro emocio, dum
      ŝi rapide prenis la lampon kaj glason da laktakvo, kaj iris al la lito.
    </p>
<!--  p.087 -->
<p>
      La malsanulo ŝin rigardis en la okulojn, kun tiom da amo kaj dankemo, ke
      Avinjo deturnis la kapon por forviŝi larmon de siaj okulharoj. Dume la
      junulo prenis unu el ŝiaj manoj kaj metis sur ĝin siajn lipojn per longa
      kiso.
    </p>
<p>
      «Bona patrino!» li ripetis ankoraŭ.
    </p>
<p>
      Trien sin klinis antaŭen kun batanta koro por vidi la vizaĝon de la
      malsanulo; profunda timo ŝin tremigis, kiam liaj kavaj okuloj ŝin
      rigardis, kaj ŝi malantaŭenŝovis sian seĝon, kvazaŭ ŝi volus malproksimiĝi
      de timiga aperaĵo.
    </p>
<p>
      La malsanulo ĉirkaŭprenis per sia maldika brako la kapon de Avinjo kaj
      tiris ŝin pli proksime al si; li verŝajne diris al ŝi ion en la orelon,
      ĉar tuj ŝi iris por preni liajn vestaĵojn kaj refermis la kurtenojn tuj
      post kiam ŝi estis ilin metinta sur la liton. Tiam, venante apud la
      tablon, ŝi diris mallaŭte kaj ĝojege al la tremanta Trien:
    </p>
<p>
      «Li tuj leviĝos!»
    </p>
<p>
      Tiu diro ŝajnis tute ne trankviligi la najbarinon; ĉar ŝia vizaĝo paliĝis
      kaj time ŝi rigardis la pordon. Sendube timego ŝin incitis forlasi la
      ĉambron, antaŭ ol la fantoma junulo aperos; virina scivolemo tamen ŝin
      tenis kvazaŭ najlita sur ŝia seĝo.
    </p>
<p>
      Post kelkaj minutoj malfermiĝis la litkurteno.
      <!--  p.088 --> Tiam Avinjo kuris al la malsanulo,—helpis lin por
      ellitiĝi kaj subtenis lin dum lia irado al la tablo.
    </p>
<p>
      Ĉu tiu vivanta skeleto vere estas la juna kamparano, kiun ni konas? Jes,
      estas li, la malfeliĉulo. Lia ostaro traboras la senkoloran haŭton; liaj
      okuloj estas enprofundiĝintaj en mallumaj kavaĵoj; lia dorso kurbiĝis, lia
      kapo flanken kliniĝis. Tiaj malpuraj kaj maldelikate flikitaj vestaĵoj
      povas kovri nur almozulon. Kia estis do la sorto de l’ junulo?
    </p>
<p>
      Nun li staris antaŭ la bonkora Avinjo kaj tenis unu el ŝiaj manoj; li
      rigardis ŝin kun tiu milda vizaĝesprimo, kiu nur estas propra al karesanta
      infano, kaj diris:
    </p>
<p>
      «Bona patrino, mi deziras eliri. Ĉu mi per tio ne ĉagrenos vin?»
    </p>
<p>
      «Sed, Jan, mia knabo,» respondis la maljuna virino, «vi
      estas ankoraŭ tiel malforta, mia kara! Vi riskas fali,—kaj pripensu
      kiel maltrankvila mi estos.»
    </p>
<p>
      La zorgemo de Avinjo tiel klare estis videbla sur ŝia sulkiĝinta vizaĝo,
      ke Jan, pro ŝiaj amplenaj rigardoj, ĝis la fundo de l’ koro
      emociiĝis.
    </p>
<p>
      «Ho, patrino,» li ekĝemis, «kial vi tiom amas min? Jes,
      estu vi mia gardanĝelo! Tion kion neniu
      <!--  p.089 --> kapablis fari, tion faros eble ankoraŭ la oferema amo de
      malriĉa virino! Mirinda animo de boneco! Ĉe la rando de l’ tombo
      estas ankoraŭ sufiĉe da amo en via koro, por dolĉigi la vivon de mizerulo
      kiel mi estas, kaj restarigi lin el la plej profunda abismo de l’
      malespero. Ho! mi preĝis al Dio por ke Li benu vin!—Kaj, prijuĝu
      mian dankon al vi, bona patrino: ĝi estas la unua seninterrompa preĝo,
      kiun de sep jaroj mi kapablas alsendi al la Ĉielo!»
    </p>
<p>
      La voĉo de la junulo havis strangan kaj entuziasman tonon, kiu profunde
      impresis la animon de Trien; ŝia timo estis tute malaperinta, kaj nun ŝi
      aŭskultis kun malfermita buŝo kaj grandegaj okuloj la vortojn de l’
      junulo, kiuj ravis kaj kortuŝis ŝin kvazaŭ ŝi aŭdus bonsonan kordmuzikon.
      Avinjo ŝin rigardis demande kaj ŝajnis diri: «Nu, kion vi diras pri
      mia filo? Ĉu li estas freneza?» Sed Trien aŭskultis silente, eĉ
      ankoraŭ kiam Jan ne plu parolis.
    </p>
<p>
      «Kompatinda junulo,» ĝemis Avinjo, «kuraĝu nur. Mi estas
      malriĉa kaj malforta, estas vere; sed, se vi volas resti apud mi, mi ĉiam
      amos vin,—kaj mi forlaboros por vi la fingrojn de miaj manoj.»
    </p>
<p>
      La junulo metis la manon de la maljunulino al siaj lipoj, sed ne
      respondis.
    </p>
<p>
      «Jan,» diris Avinjo dolĉe, «se vi deziras eliri, vi
      <!--  p.090 --> devus tion ne preterlasi pro mi: mi iros kun vi.»
    </p>
<p>
      «Bona patrino,» respondis Jan petegante, «mi deziras
      eliri; sed mi devas esti sola. Mia kapo brulas; en la soleco mi trovos
      refreŝiĝon. Morgaŭ, bona patrino, mi diros al vi kiu mi estas kaj kia
      nekomprenebla ĉagreno venenis mian vivon. Lasu min nun foriri,—kaj
      trankvila restu hejme; post unu horo mi revenos.»
    </p>
<p>
      Avinjo enmanigis al Jan sian lambastoneton, kondukis lin suben, diris
      ankoraŭ kelkajn dolĉajn vortojn kaj ŝlosis la pordon malantaŭ li.
    </p>
<p>
      Jen iras la malsana junulo kun ŝanceliĝantaj paŝoj, laŭlonge de la domoj,
      tra la mallumo; li apogas sin sur la manbastoneto, kiun Avinjo al li
      donacis, kaj malfacile spiregas, pro laceco. Certe lia irado havas celon,
      ĉar li ne hezitas pri la elekto de la stratoj. Kelkfoje li haltas kaj
      ripozas; tiam li daŭrigas sian vojiron kaj senĉese antaŭeniras ĝis la
      Meirplaco. Tie li iras tute apude de la domoj kaj malrapide sin
      antaŭenŝovas en la senlumeco, kvazaŭ ŝtelisto aŭ spiono. Baldaŭ li haltas
      ĉe la fermita fenestro de belega domo; li apogas sin per la kubuto sur la
      bluŝtona fenestrorando kaj provas trarigardi tra la kovriloj. Interne en
      la domo estas lumo; ĉar oblikva radio lumigas la vizaĝon de l’
      aŭskultanta junulo,
      <!--  p.091 --> kiu, longtempe tie starinte, pro laceco tute fleksiĝas,
      kaj, kvazaŭ sensenta, kun la kapo sur la fenestrorando restas kuŝanta.
    </p>
<h2>
      IX.
    </h2>
<p>
      En la luksa salono, sur kies fenestro la laca junulo ripozigis sian kapon,
      estis du personoj. Kolonelo van Milgem sidis en velura apogseĝo apud la
      marmora fajrejo; li ŝajnis profunde enpensiĝinta, ĉar li medite rigardis
      antaŭen sur la planktapiŝon. Apud tablo, sur kiu kuŝis arĝenta kudrilaro,
      sidis juna fraŭlino trapikante perlojn sur ŝnureton. Palega estis ŝia
      vizaĝo, kaj portis ĉiujn signojn de longa konsuma malsano; tiu paleco
      ŝajnis ankoraŭ plisenkoloriĝi pro la korvonigreco de ŝiaj longaj
      harbukloj, kiuj je ĉiu ekmoveto karesis ŝiajn vangojn. Post longa silento
      la juna fraŭlino kantis per tre mallaŭta voĉo la rekantaĵon de la kanteto
      Rikke-tikke-tak. Verŝajne tio ne plezurigis la kolonelon, ĉar li malgaje
      skuis la kapon kaj diris al la fraŭlino:
    </p>
<p>
      «Monica, kantu do ne ĉiam tiun ĉi kanton; ĝi estas nutraĵo por via
      malĝojo,—kaj vi scias ke tio ĉagrenas min.»
    </p>
<!--  p.092 -->
<p>
      «Dio! ĉu mi denove kantis?» kriis Monica kvazaŭ mirante.
      «Mi tion ne sciis, patro. Pardonu mian malatenton.»
    </p>
<p>
      «Nu,» demandis la kolonelo, «ĉu la saketo estos baldaŭ
      finita?—Malfeliĉa Adolf, kiom via donaco ĝojigos lin! Lin, kiu tiel
      ege amas vin.»
    </p>
<p>
      «Kie li nun povas esti?»
    </p>
<p>
      «Ho, tio estus malfacile sciebla. Kiu povus diri, ĉu li ne ie kuŝas
      en malsanulejo, aŭ ĉu malamika kuglo ne jam estas lin trafinta sur la
      honorkampo?»
    </p>
<p>
      «Ĉielo! mia patro, vi tremigas min!»
    </p>
<p>
      «Vere, ĉu mi tremigas vin? Ĉu vi do iomete interesiĝas pri lia
      sorto, Monica?»
    </p>
<p>
      «Mi ja amas lin kiel fraton.»
    </p>
<p>
      «Vi devus alimaniere lin ami, Monica. Li nepre tion meritas: li
      estas bela junulo, posedanta ĉion kio povas altigi viron en la okuloj de
      virino. Krom tio, li estis la savinto de via patro ĉe la sanga batalkampo
      apud Dresdeno. Se la amo ne trovas la vojon al via koro, dankemo devus vin
      inciti por plenumi mian konsilon, mian peton, kaj doni al li la
      rekompencon de lia grandanimeco kaj de lia amo.»
    </p>
<p>
      «Ho, patro, rigardu min! Kion mi povus doni al Adolf? En mia koro ne
      estas loko flanke de mia amo al vi.—Esti nesentema edzino! Ĉu mi
      malfeliĉigos
      <!--  p.093 --> lin per mia indiferenteco? Ĉar edzo postulas por sia
      feliĉo pli ol malvarman amikecon. Cetere, mi sentas nevenkeblan malŝaton
      por ligiloj, kiuj forrabus de mi mian liberecon.»
    </p>
<p>
      «Kian liberecon, Monica? La liberecon por revadi kaj pensadi? Faru
      Dio, ke ĝi estu de vi forprenita, la libereco, kiu igas vin malforta kaj
      malsana. Pripensu, infano, kiam ni loĝos en la kampobieno apud Moll, kiom
      feliĉige tiam estus, se vi havus amikon por trakuri kun vi la erikejon,
      por viziti kun ni la fagon kaj la rivereton,—por esti al ni kunulo
      en la soleco? Ĉar ĉio tio ĉi, infano, estas malvarma kaj kvazaŭmorta, se
      amsento ne venas ĝin vivigi; la koro sekiĝas, kiam oni ne povas ĝin
      elverŝi en alian koron.»
    </p>
<p>
      «Patro, tio povas esti vera; sed Adolf ne estas filo de l’
      erikejo. Ĉu li komprenus kion diras la reviga bruetado de l’ griloj?
      Ĉu abiaroj ombrokovris la ludojn de lia infaneco? Ĉu la senlimeco de l’
      erikeja maro kaj ĝia nemezurebla ĉielo ne ŝajnus al li unutonaj,—al
      li, infano el la montaro? Ho, jes, konfesu tion, patro; inter mi kaj mia
      erikejo li estus fremdulo, kiu ne komprenus nian lingvon.»
    </p>
<p>
      La vortoj de Monica ne plaĉis al ŝia patro; lia vizaĝo alprenis malgajan
      esprimon, kaj, sin plene
      <!--  p.094 --> turnante al sia filino, li diris per akcentita voĉo:
    </p>
<p>
      «Monica, mia infano, ĉu la peto de via patro do havas nenian
      potencon sur vian koron? Dum longaj jaroj mi por Adolf apud vin petegis;
      mi rimarkigis lian belecon, lian kuraĝon, lian famon, por naski en via
      koro ameman senton; mi diris, ke en Dresdeno li savis vian patron je kosto
      de sia sango,—kaj mi petis, kiel rekompencon por li kaj por mi, ke
      vi konsentu alligi lin al nia familio per solenaj ligiloj. Vi rifuzis kaj
      rifuzas ankoraŭ. Kial? Por resti tute liverita al revoj, kiuj mortigas
      vin!—Ĉu ĉar vi ne amas lin? Sed li ne petas de vi amon.»
    </p>
<p>
      Monica mire rigardis sian patron kaj ripetis:
    </p>
<p>
      «Li ne petas de mi amon?—Kion li do postulas de mi?»
    </p>
<p>
      La kolonelo daŭrigis kun premanta tono:
    </p>
<p>
      «Fine tamen, ho Monica, vi devigas min diri al vi ion kio neniam
      devis eliri el mia buŝo. Aŭskultu do, kaj admiru la viron, kiun vi
      malŝatas. Monica, de multaj jaroj vi marŝas kun rapidaj paŝoj al la tombo;
      neniam mi ĵetas sur vin miajn rigardojn, mia karega kaj sola infano, ne
      vidante la morton ĉe via flanko. Ho, la certeco ke mi perdos vin, dum
      jaroj jam disŝiras mian koron: tiu minacanta glavo super mia kapo ankaŭ
      plimallongigas mian vivon, kaj mi
      <!--  p.095 --> suferas nedireblajn suferojn. Mi legigis Adolf en mia
      timanta koro; mi diris ke restas nur unu rimedo por liberigi vin de viaj
      misteraj revoj kaj de certa morto. Mi mem, mi, via patro, petegis lin ke
      li montru al vi amon kaj petu vian manon; li, kiu iam savis la patron,
      ankaŭ volis savi la infanon. Li havis aliajn amligilojn: riĉecon, honoron,
      belecon, ĉion posedis lia fianĉino; kaj tamen, incitita de grandanimeco,
      de sinoferemo, li rompis tiujn promesojn por fari al mi kaj al vi
      netakseblan bonfaron. Li, la bela junulo, al kiu ĉio ridetis en la mondo,
      li konsentis ligi sian vivon al tiu de malsana kaj por li sensenta
      junulino; li rezignis la esperon iam vivi en la montaro apud sia maljuna
      patrino kaj sekvus nin en la dezertojn de l’ erikejo. Kaj ĉio tio ĉi
      por konservi la vivon al vi, kiu malŝatas lin; por, kvazaŭ protektanta
      anĝelo, forpeli la morton de via flanko. Ho, Monica, ĉu tia grandanimeco
      en vi naskos nenion pli ol dankeman senton? Ĉu ĉiuj kordoj estas rompitaj
      en via koro, tiel ke vi nenion alian havas por respondi ol ne?»
    </p>
<p>
      Profunde kortuŝita estis Monica, ŝia vizaĝo ja sufiĉe tion montris. Ŝi
      respondis jene la demandon al ŝi faritan:
    </p>
<p>
      «Patro, mi estis maldanka al Adolf kaj al vi, mi tion konfesas
      malĝojanime; sed, kion vi ja postulas
      <!--  p.096 --> de mi! Komprenu do, bona patro, ke oni petas la neniigon
      de ĉiuj miaj memoraĵoj. Efektive, se mi konsentus fariĝi la edzino de
      Adolf, mi donus al li vastan lokon en mia koro. Ne maldanka mi restus: mi
      kompensus al li lian animnoblecon per milda amikeco, se ne per varma amo.
      Kaj tiam mi devus rezigni ĉion, kion lasis al mi mia antaŭa vivo.»
    </p>
<p>
      Esprimo de ĝojo aperis sur la vizaĝo de la kolonelo; li prenis la manon de
      sia filino kaj diris:
    </p>
<p>
      «Kara Monica, la ofero de viaj revoj estas necesa por la plilongigo
      de via vivo. Mi petas vin, estu kuraĝa; diru al mi ke vi akceptas Adolf
      kiel edzon; igu min feliĉa. Ho, karega infano, vidu, mi petegas vin kun
      kunigitaj manoj, diru ke vi konsentas, diru jes!»
    </p>
<p>
      Videble la junulino tremis, dum ŝi mute antaŭenklinis la kapon.
    </p>
<p>
      «Infano, infano!» ripetis la kolonelo, «ne lasu
      preteriĝi la bonan inspiron. Diru jes, ho, diru jes!»
    </p>
<p>
      Malrapide Monica relevis la kapon kaj respondis decidite:
    </p>
<p>
      «Nu, patro, se tio povas feliĉigi vin...»
    </p>
<p>
      Subite ŝin trafis neatendita emocio; ŝi altigis la fingron kaj aŭskultis
      tremante al murmuranta bruo.
    </p>
<p>
      «Kion vi aŭdas?» kriis la kolonelo mirigite.
    </p>
<!--  p.097 -->
<p>
      «Aŭskultu! aŭskultu!» respondis Monica kun feliĉega rideto.
    </p>
<p>
      Nun de malantaŭ la fenestro penetris kelkaj sonoj en la salonon, kaj la
      kolonelo aŭdis distingeble la kanton:
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      La kolonelo konis la nekompreneblan potencon de tiu kanto sur la animon de
      sia filino; krom tio li tiun ĉi fojon konsideris ĝin kiel insulton,
      faritan al li pri lia humila deveno; kolero forportis lin, kaj, tiregante
      la sonorilŝnuron, li malbonhumore piedfrapis sur la planktapiŝon.
    </p>
<p>
      «Mi volas scii,» li kriis, «kiu tie ĉi kuraĝas min
      insulti!»
    </p>
<p>
      Servisto aperis por ricevi la ordonon de sia mastro; tiu ĉi kolere diris:
    </p>
<p>
      «Senhontulo staras ekstere kantante sub la fenestro. Iru kun viaj
      kunuloj; kaptu lin; mi volas lin vidi. Se li kontraŭstaras, uzu perforton.»
    </p>
<p>
      «Ho, patro,» kriis Monica leviĝante, «kion vi
      <!--  p.098 --> diras, perforton? Ĉu vi scias kontraŭ kiu?»
    </p>
<p>
      «Ni vidos,» respondis la kolonelo kolere.
    </p>
<p>
      La juna fraŭlino reiris al la tablo kaj sidiĝis kun videbla timo.
    </p>
<p>
      Oni aŭdis malfermi kaj refermi la dompordegon. Tiam la servisto venis en
      la ĉambregon kaj diris al sia mastro:
    </p>
<p>
      «Kolonelo, estas malriĉa almozulo, tiel malforta kaj malsana, ke li
      apenaŭ povas antaŭeniri. La malfeliĉulo ne povis al ni longe kontraŭstari.
      Li estas en la vestiblo. Ĉu ni simple lasos lin foriri?»
    </p>
<p>
      «Ne, ne,» kriis la kolonelo, «mi volas ke tiu enigmo
      estu klarigata.—Monica, kio tiel tremigas vin? Ĉu vi do konas la
      almozulon?—Iru, oni konduku lin ĉi tien!»
    </p>
<p>
      Apenaŭ la malfeliĉa viro, kun klinita kapo kaj mallevitaj okuloj, aperis
      ĉe la pordo de l’ salono, kiam Monica eligis kriegon, kaj, al li
      kurante, ŝi prenis lian manon dum ŝi ekkriis:
    </p>
<p>
      «Jan, Jan, ĉu estas vi?»
    </p>
<p>
      «Estas mi, fraŭlino,» respondis la junulo, ne levante la
      okulojn.
    </p>
<p>
      La kolonelo staris unu momenton mirigite kaj frotis sian frunton, kvazaŭ
      subita penso leviĝis en lia spirito. Li tamen rapide forpelis sian
      suspekton,
      <!--  p.099 --> kaj, prenante la brakon de l’ junulo, li delikate
      fortiris lin ĝis velura seĝo kaj devigis lin sur ĝi sidiĝi. Monica ne
      estis ellasinta la manon de Jan; ŝi ankaŭ mute rigardis teren.
    </p>
<p>
      La kolonelo, reirinte en sian apogseĝon, diris al la junulo:
    </p>
<p>
      «Jan Daelmans, kial vi ne rememoris min dum la malfeliĉo? Ĉu mi ne
      diris apud la izolita farmdomo, ke mi estos via protektanto, se iam vi iun
      bezonus? Mi vidas kian gradon de mizero vi atingis; sed de hodiaŭ vi ne
      plu suferos malriĉecon, junulo. Havu kuraĝon; mi ne estas maldanka kaj
      volas ekkvitigi mian kalkulon kun vi.»
    </p>
<p>
      Tion dirante, la kolonelo iris al komodo, prenis el ĝi plenmanon da
      Napoleonoj, kaj, metante ilin sur tableton, apud la junulo, li diris:
    </p>
<p>
      «Vidu, mia amiko, ne estas almozo, kiun mi al vi prezentas; estas
      malgranda kompensaĵo de tio kion vi iam faris por mia filino. Mi petas
      vin, akceptu tion de mi, kiu volas esti por vi amiko kaj protektanto.»
    </p>
<p>
      Jan altigis siajn profunde mallevitajn okulojn de la tableto al la
      kolonelo kaj sopiris, ĉagrene grincridante:
    </p>
<p>
      «Oron! ĉiam oron!»
    </p>
<!--  p.100 -->
<p>
      Kaj rigardante siajn disŝiritajn vestojn, li aldiris:
    </p>
<p>
      «Jes, oro al mi utilus; mi tiam povus aĉeti vestojn kaj rekompenci
      ŝin kiu min flegis.—Sed, sinjoro, ŝparu al mi tiun humiligon: ne
      estas el viaj manoj, ke mi akceptus monon, eĉ se ĝi servus al mi por
      elaĉeti mian morton!»
    </p>
<p>
      Dum tiuj vortoj Jan estis movinta la manon kaj eltirinta ĝin el la mano de
      Monica. La emociita kaj ĉiam tremanta fraŭlino estis irinta al sia seĝo
      kaj sidis tie, mute kaj fikse rigardante la junulon.
    </p>
<p>
      «Sed, Jan, mia amiko,» daŭrigis la kolonelo, «vi estas
      maljusta kontraŭ mi kaj kontraŭ vi mem. Se vi ne volas monon, diru do al
      mi kion mi povas por vi fari; estos por mi feliĉo fari al vi ian servon.
      Se vi permesas al mi fari al vi komplezon, mi estos al vi danka.»
    </p>
<p>
      «Vi volas fari al mi servon!» respondis la junulo. «Nu,
      mi petas de vi unu favoron. Ĉu vi al mi ĝin donos?»
    </p>
<p>
      «Parolu, Jan, mi plenumos vian deziron. Kion vi volas?»
    </p>
<p>
      La junulo iom plirektigis sur la seĝo siajn lacegajn membrojn kaj ŝajnis
      sin pretigi por io solena. Tiam li diris:
    </p>
<p>
      «Kolonelo van Milgem, morgaŭ komenciĝos por
      <!--  p.101 --> mi nova vivo: mi starigos netransireblan limmuron inter
      mia estinteco kaj mia estonteco. Oni ne tiel facile sin elŝiras el
      memoraĵoj, kiuj kunkreskis kun nia cerbo kaj nia koro kiel partoj de nia
      vivo. Kaj eble mi estus falinta en tiu batalo sur la randon de tombo
      malfermita; la sorto servis al mi: mi estas nun en la ĉeesto de ŝi, kiu
      sole en la mondo povas min kompreni! Ke mi povu paroli, ke mi longatempe
      kaj seninterrompe povu paroli, ke ŝi aŭdu kia estis mia sorto sur tiu ĉi
      tero,—kaj tiam, tiam mi, ne ĝoje sed submetiĝe, adiaŭdiros al la
      revo kiu min mortigas. Jen, kolonelo van Milgem, jen estas la favoro, kiun
      mi de vi petegas. Konsentu, ke mi parolu,—ne koleru pri tio kion mi
      diros: vi donas al mi pli ol la vivon!»
    </p>
<p>
      Estis io tiel dolĉa kaj sufera en la voĉo de l’ junulo, ke la
      kolonelo sin sentis profunde kortuŝita. Cetere li estis treege scivola por
      aŭdi klarigon, en kiu li esperis trovi certigitaj iajn konjektojn. Li do
      diris afable:
    </p>
<p>
      «Parolu, mia amiko, kaj nenion timu: mi atente aŭskultos vin.»
    </p>
<p>
      La junulo do komencis per malrapida kaj sufera voĉo:
    </p>
<p>
      «Mi estis juna, kontenta pri mia sorto kaj amanta
      <!--  p.102 --> la vivon. Mia sentema koro min puŝis por konsideri nian
      servistinon kiel mian fratinon; laŭ ŝia sufero kaj ŝia mizero, kreskis mia
      amikeco al ŝi,—naiva kaj pura sento, kiu nekonscie enradikiĝis en
      mia koro, kaj poste, fariĝinte detruanta fajro, konsumos min interne.
      Kolonelo, mi sentas ankoraŭ brulanta en mia mano la lokon, en kiu sur la
      erikejo vi metis la Napoleonojn de la humiligo. Kio! vi pensis per iom da
      koto de l’ tero min konsoli pri la rabo de mia fratino? Kaj vi
      mortigis min! Tiam, ho, tiam mi jam komprenis la senlimecon de mia
      malfeliĉo; dubo kaj malespero dispremegis tiun ĉi koron, en kiu via foriro
      estis lasinta la sangan glavon de l’ amdoloro. Ĉion mi forgesis por
      nutri nur unu plorigan rememoron; dum multaj jaroj mi verŝis miajn larmojn
      ĉe la fago; mi ankaŭ atendis kaj esperis sur la Sablomonto; mi ankaŭ
      maldikiĝis kaj malfortiĝis. Nenio povis min konsoli, nenio min tuŝi;
      nekapabla por labori, indiferenta por ĉio, mi vivis en suferiga revmondo;—kaj
      mi vidis mian patrinon malsana sur ŝia lito, ne trovante lokon en mia koro
      por ia nova doloro. Ĉiuj, kiuj konis min, kompatis min, malfeliĉan
      frenezulon. Mi enamiĝis en miajn proprajn larmojn, ĉar ili fluis pro ŝi
      kiun mi bedaŭris. Plorado estis mia vivo, ĝemado mia parolo. Mia fortika
      korpo
      <!--  p.103 --> fandiĝis kvazaŭ neĝo sub la pasieco de mia koro;—kaj,
      paŝanta ombro, mi vagadis kvazaŭ fantomo tra la foliaro, kiu ankaŭ estis
      aŭdinta ŝiajn plendojn.—Iama amiko de mia patro volis perforte min
      fortiri de la loko de mia naskiĝo; li esperis min resanigi. Sed mi
      kontraŭstaris la petojn de ĉiuj, kiuj min amis. Kial? Ĉu pro tio ke la
      ĉielo de l’ erikejo estas pli blua? Ke la aero tie portas aromajn
      bonodorojn? Ke la senlimeco de l’ ebenaĵo ĉarmas kaj altigas la
      spiriton? Ho, ne, ne. Tie ŝi estis vivinta, tie estis la vojeto de ŝi
      laŭirita. Ho, mi sciis kiuj herberoj iam estis fleksiĝintaj sub ŝia korpo;
      mi sciis retrovi sur la ŝeloj de l’ arboj la lokon, kie ŝi iam metis
      sian manon, kaj la kreskaĵojn, kiuj iam brilis per la perloj de ŝiaj
      okuloj.—La arboj, la erikejo, la rivereto, ĉio havis tie por mi
      lingvon, kiu parolis pri ŝi. Tie mi neniam estis sola; ŝi ĉiam staris
      flanke de mi, ĉirkaŭita kun mi per la nebulo de l’ mondforgeso. El
      la aleeto la suda vento portis al mi ŝian voĉon; el la bruetado de l’
      griloj ŝi kantis por mi la allogan Rikke-tikke-tak!—Neesprimebla
      estis tamen mia sufero; mi konsciis kiel premantan veraĵon, ke ŝi plu
      neniam venos. Mi por ĉiam estis perdinta mian fratinon kaj ĝojis pro l’
      espero de baldaŭa morto.—La maljuna pastro de Desschel kaj la larmoj
      de mia
      <!--  p.104 --> malsana patrino fine min vokis al pli bonaj sentoj, kaj
      donis al mi, dum unu momento, sufiĉan forton por kontraŭstari ŝian
      rememoron. Mi volis forpeli tiun turmentantan bildon, min eltiri el ŝia
      tiraneco sur mian animon, min savi el la dolorabismo en kiu mi estis
      enprofundiĝinta, denove plenumi miajn forgesitajn devojn al Dio kaj mia
      patrino. Mi iris al Meĥleno por, post jarojn daŭranta studado, serĉi en la
      ekleziula profesio armilon kontraŭ ŝia persekutado.—Ve, kiu diros
      kion mi suferis en la izoleco de la Seminario! Kiu diros, kiel ĝissange
      mia koro kaj mia animo estis vunditaj en tiu malespera batalo kontraŭ ŝi!
      Kion ajn mi faris aŭ decidis, aŭ kien ajn mi iris, ĉiam ŝi ĉeestis, por,
      kiel tiranino, eltiri ĉiujn aliajn pensojn el mia spirito! Ŝi, ĉiam ŝi!—Kun
      la scienco kreskis ankoraŭ la forto de mia imago, kaj nur tiam ŝi
      ekposedis eĉ la plej intimajn aspirojn de mia revanta animo. Ĉiam silenta,
      mi apartigis min de miaj kunlernantoj; mi kaŝis min en mallumaj anguloj
      por ke mi povu nemokate kanteti la kanton de Rikke-tikke-tak; mi estis la
      objekto de ĝenerala malestimo; nenio povis resanigi min, nek la severeco
      de miaj profesoroj, nek iliaj afablaj admonoj. Fine alproksimiĝis la tempo
      kiam mi devos decidi, ĉu mi akceptas la ekleziulan profesion. Sed, ho Dio,
      por kio
      <!--  p.105 --> povis al mi utili pripensado? Mi estis neinda por
      proksimiĝi al la altaro, kaj nekapabla eĉ por preĝi; neniam mi altigis
      mian voĉon aŭ mian penson al la ĉielo, sen ke inter Dio kaj mi ŝia bildo
      sin intermetis! Mi rifuzis, tiom pro konvinkiĝo pri mia malindeco kiom pro
      konsilo de miaj kompatemaj profesoroj. Mi forlasis la Seminarion. Mia
      patrino estis mortinta: mi havis ankoraŭ malgrandan parton de mia
      heredaĵo. Mia vivo fariĝis senzorga revovagado; nezorganta pri estonteco,
      kiu estis al mi indiferenta, mi rapide elspezis tion kion mi ankoraŭ
      posedis. Mizero min ankaŭ trovis sensenta; mi dormis sub la blua ĉielo,
      sub ĉaretoj aŭ sur la urbaj fortikaĵoj; mi lasis malsaton trabori mian
      inteston; kaj, kun mokrido sur la lipoj, mi akceptis la panon de l’
      kompato. Kio estis por mi la vivo kaj kio la suferoj de l’ korpo
      kompare kun la konsumanta doloro de mia koro? Nenio en la mondo povis min
      tuŝi, nenio min veki el mia apatio. Senĉese vidi ŝian bildon antaŭ miaj
      okuloj, ŝin enpense alparoli, murmure ripeti la kanton,—tio estis
      mia vivo: ĉio cetera estis en mi mortinta.»
    </p>
<p>
      Nun la junulo silentis unu momenton; li spiregis pro laceco.
    </p>
<p>
      Monica kapkuŝis sur la tablo kaj kredeble maldolĉe
      <!--  p.106 --> ploris, ĉar dum tiu paŭzo oni aŭdis la spiregadon de ŝia
      premata brusto. Kurbiĝinte kaj teren rigardante, la kolonelo sidis senmove
      sur sia seĝo.
    </p>
<p>
      La junulo daŭrigis:
    </p>
<p>
      «Unufoje ankoraŭ, laŭ la konsilo de amikoj, mi provis fortan
      kuracilon. Mi verŝis alkoholaĵojn per plengorĝoj en mian korpon, kaj ebria
      falis teren.—Nenio, nenio povis al mi helpi; antaŭ miaj malkvietegaj
      okuloj staris ankoraŭ ŝia bildo!.... Iun tagon, mi neniam forgesos ĝin,
      kiam mi malrapide laŭpaŝis la Meirplacon, mi subite ekvidis ŝin rapide
      preterveturantan. Ŝia nedaŭra rigardo kvazaŭ sago traboris mian animon,
      mia koro rompiĝis en mia malkvietega brusto; mi svenante falis teren.
      Baldaŭ tamen mi povis restariĝi kaj foriri por kaŝi mian maltrankviliĝon
      en la izoleco. Vespere mi kuŝiĝis sur ŝarĝveturilo por dormi. Cerbofebro
      brulis kvazaŭ fajro en mia kapo; en mia nekonscieco mi renversiĝis de la
      ĉaro kaj falis kun la kranio sur la ŝtonojn, tiel ke sangofluo el mi
      elŝprucis.—Malriĉa virino akceptis min en sia subtegmenta ĉambro; ŝi
      flegis min kvazaŭ patrino; al ŝi mi de nun dediĉas mian vivon. Ŝia dolĉa
      kaj sinoferema amo estas trovinta la vojon al mia koro kaj okupanta lokon
      flanke de l’ altrudiĝema bildo. Nun mi konscias la eblecon por
      <!--  p.107 --> reakiri mian liberecon: mi devas vivi por ami kaj
      rekompenci mian novan patrinon. Faru Dio, ke ankaŭ tiu ĉi lasta espero ne
      estu vana,—se ne, la tombo, kiu por mi malfermiĝas, punos mian
      malestimindan malfortecon. Morgaŭ mi ne plu konos vin, fraŭlino, nek vin,
      kolonelo van Milgem! Forgesu vi ankaŭ, ke iu suferis neesprimeblajn
      turmentojn pro la rememoro de via infano; mi kvitigas vin pri tio kion vi
      al mi ŝuldas. Pardonu al mi, la malfeliĉa frenezulo, la sentimajn vortojn
      kiujn mi kuraĝas paroli; se iafoje vi iom interesiĝis je la juna
      kamparano, pardonu la senkarnan skeleton kiu sidas antaŭ vi. Kaj vi,
      fraŭlino, ho, mi petegas vin, rememoru min en viaj preĝoj, por ke mi trovu
      fortojn por mia lasta batalo kontraŭ vi.—Lasu min nun foriri, vi plu
      neniam aŭdos nek vidos min.—Adiaŭ, Dio vin superŝutu ambaŭ per
      feliĉo!»
    </p>
<p>
      Dum la elparolo de tiuj ĉi lastaj vortoj, Jan estis leviĝinta kaj volis
      alproksimiĝi al la pordo; sed subite Monica restariĝis, ŝi malantaŭen
      ĵetis siajn harbuklojn, forigis la larmojn el siaj okuloj, kaj tiam,
      etendante la fingron kiel ordonon, ŝi kriis:
    </p>
<p>
      «Restu! Restu!»
    </p>
<p>
      Kaj surgenuiĝante kun kunigitaj manoj antaŭ sia patro, ŝi petegis:
    </p>
<!--  p.108 -->
<p>
      «Ho, patro, pardonu min, pardonu min! Restigu lin, se ne, mi mortos!
      En miaj revoj ŝvebis ankaŭ lia bildo; li estis mia frato, mia protektanto,
      mia amato! Ho, Dio, li foriras! Nur li povas min savi. Donu lin al mi!
      donu lin al mi! Vi ankaŭ verŝas larmojn, vi sentis kion li suferis! Ho,
      nur li, aŭ la tombo min posedos! Patro, bona patro, ne lasu min al la
      morto! Mi vivos, mi resaniĝos, mi vin benos! Pro la memoro de mia mortinta
      patrino, donu lin al mi!»
    </p>
<p>
      La kolonelo faris subitan movon kaj restarigis sian filinon per la mano;
      tiam, kun emociita voĉo, li diris:
    </p>
<p>
      «Jen estis do la enigmo! Tia koro!—Nu, Monica, estu savita,
      mia infano! Li estu via edzo!»
    </p>
<p>
      Akra krio eliĝis el la brusto de Jan; li unue peze apogis sin sur la seĝo,
      sed falis svenante sur la tapiŝon, dum Monica kun etenditaj brakoj al li
      kuris.
    </p>
<h2>
      X.
    </h2>
<p>
      En la jaro 1831<sup>a</sup>, mallongan tempon post la Revolucio, soldato
      marŝis, portante la pafilon sur la
      <!--  p.109 --> ŝultro kaj la tornistron sur la dorso, tra la erikejo
      inter Moll kaj Desschel. Li baldaŭ alproksimiĝis al granda farmejo, kiu
      aspektis kiel kampobieno, kaj montris sian loĝbileton al viro kiu staris
      sur la sojlo. Tiu ĉi vokis servistinon, kaj ambaŭ, per amikaj elmontraĵoj,
      deprenis de la soldato lian tornistron kaj aliajn necesaĵojn. La juna
      militisto miris pri tiu kora akcepto, kaj, frapante la ŝultron de la
      kamparano, li diris senceremonie:
    </p>
<p>
      «Vi militservis, ĉu ne, farmisto?»
    </p>
<p>
      «Tamen ne,» respondis la kamparano, «sed vi certe trovos
      iujn tie ĉi, kiuj povas paroli pri milito kaj bataloj.—Eniru, amiko:
      la ŝinko kaj la biero jam staras sur la tablo.»
    </p>
<p>
      Enirante, la soldato vidis, sidantan apud la angulo de la fajrejo, viron,
      kies vizaĝo kaj grizaj haroj tuj inspiris al li respekton. Longa cikatro
      tra lia vizaĝo kaj la rubando de la Honorlegio sur lia vesto, vidigis ke
      li estas tiu pri kiu la kamparano estis dirinta: «kiu scias paroli
      pri milito kaj bataloj».
    </p>
<p>
      La maljuna militisto salutis la soldaton per bonvolema rideto kaj montris
      al li la tablon, kvazaŭ li volus diri: manĝu unue kaj trinku; poste ni
      parolos.
    </p>
<p>
      Dum la soldato plenumis tiun bonan konsilon kaj
      <!--  p.110 --> manĝis la al li prezentitajn nutraĵojn, li scivole lasis
      vagadi siajn okulojn sur la personojn kiuj estis ĉirkaŭ li.—En la
      fundo de la ĉambro virino sidis antaŭ ŝpinrado; apud ŝi staris la viro,
      kiun li unue estis vidinta sur la sojlo de la farmdomo. Saneco kaj kvieta
      ĝojo heligis ilian vizaĝon, kaj estis kvazaŭ amradio brilis en iliaj
      okuloj, ĉiufoje kiam ili unu la alian rigardis. Ĉe l’ alia flanko de
      la virino sidis maljunega Avinjo, kiu per siaj rigidaj fingroj ankoraŭ sur
      puntkuseno intermovis la plektilojn.
    </p>
<p>
      Kiam la soldato estis dum kelka tempo direktinta siajn okulojn al tiu
      parto de la ĉambro, li aŭdis malantaŭ si strangan kanton, kies neordinara
      ritmo lin rigardigis al la fajrejo. Sur ĉiu genuo de la viro kun la
      cikatro li nun vidis rajdantan sankoloran infanon,—knabeton kaj
      knabineton,—kaj estis dum la kantado, ke la avo rajdigis la
      infanetojn.
    </p>
<hr class="mallonge">
<p>
      Baldaŭ la juna soldato interkonatiĝis kun ĉiuj loĝantoj de la farmejo. Li
      trovis tiom da dolĉa ĝuado inter tiuj homoj, kiuj ĉiuj ŝajnis kunigitaj
      per sama ligilo de amo kaj dankemo, ke, post dumonata restado, li ne povis
      sin deteni verŝi larmojn, kiam li estis devigata adiaŭdiri la paceman kaj
      feliĉan familion, kiu konsideris kaj amis lin kiel filon.
    </p>
<!--  p.111 -->
<p>
      Je la momento kiam li, kun la tornistro sur la dorso, estis preta por
      foriri, ĉiuj kunhejmanoj venis ĉe la pordon kaj etendis ankoraŭ al li la
      manon de l’ amikeco; li, kun malsekaj okuloj, suriris la erikejan
      vojon, kaj, post kelkaj paŝoj sin turnante, li kriis kortuŝite:
    </p>
<p>
      «Adiaŭ, sinjoro kolonelo van Milgem! Adiaŭ, farmisto Daelmans!
      Adiaŭ, farmmastrino! Adiaŭ, Avinjo Teerlinck! Adiaŭ!»
    </p>
<p>
      Alveninte sur la erikejo, la soldato diris al si mem:
    </p>
<p>
      «Se mi estus verkisto aŭ poeto, mi rakontus tiun strangan historion.—Eble
      mi iam fariĝos tia. Nu, nu, sensencaĵo!»
    </p>
<p>
      Kaj tiam, plirapidigante sian marŝadon, li antaŭenpaŝis laŭ la ritmo de
      kanto, kiun li certe estis lerninta ĉe la farmejo. Li kantis:
    </p>
<div class="poezio">
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fero varmiĝas,</span><br> <span class="i4">Brako leviĝas.</span><br>
<span class="i4">Frapu vi, nu!</span><br> <span class="i4">Rikke-tikke-tu.</span>
</div>
<div class="strofo">
<span class="i0">Rikke-tikke-tak, Rikke-tikke-tu!</span><br> <span class="i4">Fer’ malmoliĝas,</span><br> <span class="i4">Kor’
        kuraĝiĝas.</span><br>
<!--  p.112 --> <span class="i4">Frapu vi, nu!</span><br> <span class="i4">Rikke-tikke-tu.</span>
</div>
</div>
<p>
      Sinjoro leganto, vi vidas, ĉu ne, ke la juna soldato plenumis sian
      promeson?
    </p>
<div class="piednotoj">
<h4 style="text-align:center;">
        PIEDNOTOJ:
      </h4>
<div class="piednoto" id="piednoto4">
<p>
          [4] <i>Westmal</i>, vilaĝo, kiu kuŝas je kvar horoj da piediro
          malproksime de Antverpeno, sur la granda vojo al Turnhout, meze de l’
          erikejo.
        </p>
</div>
<div class="piednoto" id="piednoto5">
<p>
          [5] <i>Fajrolaboristo</i> estas tiu, kiu, dum la forĝado, turnas la
          feron per la prenilo kaj tiel gvidas la laboron.
        </p>
</div>
<div class="piednoto" id="piednoto6">
<p>
          [6] Laŭ popola plimallongigo: Driessens, kies domo estas bruldetruita.
          (<i>Noto de la tradukintino</i>).
        </p>
</div>
<div class="piednoto" id="piednoto7">
<p>
          [7] <i>Erikbuloj</i> estas buloj de mallonga eriko, kiujn sur la tuta
          erikeja ebenaĵo oni forigas per fosilo de la supro de la tero. Tiuj
          erikbuloj estas bruligataj kiel torfo kaj disĵetas en la aeron
          specialan odoron, kiu dum favora vetero antaŭflarigas la erikejon je
          mirige granda interspaco. Tiu kiu iafoje loĝis dum kelka tempo en
          Kempenlando, povas resti dum dudek aŭ pliaj jaroj de ĝi
          malproksimigita, li tamen rememoros la impreson pri l’ odoro de
          la erikfajroj.
        </p>
</div>
<div class="piednoto" id="piednoto8">
<p>
          [8] Vilaĝo en Kempenlando, al kiu oni sendas la frenezulojn por esti
          flegataj.
        </p>
</div>
<div class="piednoto" id="piednoto9">
<p>
          [9] Oni nomas <i>Kempenlando</i> la vastan erikejan landon, kiu formas
          la nordan parton de Belgujo.
        </p>
</div>
<div class="piednoto" id="piednoto10">
<p>
          [10] Multaj maljunaj malaltrangaj personoj faras sian ŝparkaseton en
          ŝtrumpo, kiu kutime estas kaŝita sub la tegmentaj tegoloj.
        </p>
</div>
<div class="piednoto" id="piednoto11">
<p>
          [11] Arĝenta monero de dekses kaj duona soldoj.
        </p>
</div>
</div>
<div id="kolofono">
<div>
        Kun la permeso de la eldonistoj J. Lebègue &amp; C<sup>ie</sup>,
        Bruselo,
      </div>
<div style="padding-left:10%">
        esperantigis<br> M. P.
      </div>
<div style="margin-left:-10%">
        Februaro 1912<sup>a</sup>.
      </div>
<div>
        Presejo DE VOS &amp; van der GROEN<br> ANTWERPEN.<br> 1912.
      </div>
</div>
<div id="tpnotoj">
<p>
<b>Noto de la tekstpreparinto:</b>
</p>
<p>
        Mi korektis kelkajn mispresaĵojn de la originala libro.
      </p>
</div>
<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK RIKKE-TIKKE-TAK ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body>
</html>
