<!DOCTYPE html>
<html lang="eo"><head>

<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>La Liturgio de l' Foiro</title>

<style>.pg_body_wrapper {
    display: inline
    }</style><style>@media screen {
    body {
        margin: 10%
        }
    }
.pagedjs_page_content > div {
    margin: 10%
    }
div#titlepage {
    text-align: center;
    margin-bottom: 4em
    }
div#notoj {
    font-size: smaller
    }
.sekcio {
    padding-top: 3em
    }
.kursiva {
    font-style: italic
    }
.datolinio {
    text-align: right;
    padding-right: 8%
    }
.notosigno {
    font-size: smaller;
    vertical-align: super
    }
td {
    padding-left: 1em;
    padding-right: 1em
    }
a {
    text-decoration: none
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="La liturgio de l' foiro (Elementoj por ekzegezo)">
<meta name="dc.language" content="eo">
<meta name="dcterms.source" content="https://www.gutenberg.org/files/23586/23586-h/23586-h.htm">
<meta name="dcterms.modified" content="2025-07-10T08:10:47.908860+00:00">
<meta name="dc.rights" content="Copyrighted. Read the copyright notice inside this book for details.">
<link rel="dcterms.isFormatOf" href="http://www.gutenberg.org/ebooks/23586">
<meta name="dc.creator" content="Camacho, Jorge, 1966-">
<meta name="dc.subject" content="Esperanto">
<meta name="dc.subject" content="Silfer, Giorgio, 1949-">
<meta name="dcterms.created" content="2007-11-22">
<meta name="generator" content="Ebookmaker 0.13.7 by Project Gutenberg">
<meta property="og:title" content="La liturgio de l' foiro (Elementoj por ekzegezo)">
<meta property="og:type" content="Text">
<meta property="og:url" content="https://www.gutenberg.org/cache/epub/23586/pg23586-images.html">
<meta property="og:image" content="https://www.gutenberg.org/cache/epub/23586/pg23586.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">La liturgio de l' foiro (Elementoj por ekzegezo)</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div><div>*** This is a COPYRIGHTED Project Gutenberg eBook. Details Below. ***</div>
<div>***     Please follow the copyright guidelines in this file.      ***</div>
</div>

<div class="container" id="pg-machine-header"><p><strong>Title</strong>: La liturgio de l' foiro (Elementoj por ekzegezo)</p>
<div id="pg-header-authlist">
<p><strong>Author</strong>: Jorge Camacho</p>
</div>
<p><strong>Release date</strong>: November 22, 2007 [eBook #23586]<br>
                Most recently updated: March 17, 2013</p>

<p><strong>Language</strong>: Esperanto</p>


</div><div id="pg-start-separator">
<span>*** START OF THE PROJECT GUTENBERG EBOOK LA LITURGIO DE L' FOIRO (ELEMENTOJ POR EKZEGEZO) ***</span>
</div></section><pre></pre>


<div id="titlepage">
<h1>La Liturgio de l’ Foiro</h1>

<h2>(Elementoj por Ekzegezo)<br>

kun Suplemento</h2>


<h3>Jorge Camacho</h3>

<p>unua publika eldono, marto 1999<br>
kopirajto © ĉe la aŭtoro kaj la eldonejo<br>
eldonas Progresema Esperanto-Forumo<br>
Jakvo Schram<br>
Hof ter Bekestraat 49<br>
BE-2018 Antverpeno<br>
Belgujo</p>

</div>


<h2>Enhavo</h2>


<ul>
<li><a href="#liturgio" class="pginternal">La liturgio de l' foiro</a>
<ul>
<li><a href="#manifesto" class="pginternal">Manifesto de Raŭmo</a></li>
<li><a href="#notoj" class="pginternal">Notoj</a></li>
<li><a href="#glosoj" class="pginternal">Glosoj</a></li>
<li><a href="#autoro" class="pginternal">La aŭtoro</a></li>
<li><a href="#bibliografio" class="pginternal">Bibliografio</a></li>
</ul></li>
<li>Suplemento
<ul>
<li><a href="#falsaj" class="pginternal">Falsaj nomoj — kiaj homoj?</a></li>
<li><a href="#letero" class="pginternal">[Letero], de Probal Daŝgupto</a></li>
<li><a href="#busho" class="pginternal">Al la buŝo de oni neniu povas ordoni</a></li>
<li><a href="#legis" class="pginternal">Intertempe ni legis . . .</a>
<ul>
  <li><a href="#legis1" class="pginternal">Pakto nigre sur blanko</a></li>
  <li><a href="#legis2" class="pginternal">Pakto por la Esperanta Civito</a></li>
  <li><a href="#legis3" class="pginternal">Forumo por la Esperanta Civito</a></li></ul></li>
<li><a href="#lindstedt" class="pginternal">Esperantujo apartenas al ĉiuj, de Jouko Lindstedt</a></li>
<li><a href="#corsetti" class="pginternal">Ne tuŝu esperantistojn, de Renato Corsetti</a></li>
<li><a href="#piron" class="pginternal">[Pri "eminentaj" esperantistoj], de Claude Piron</a></li>
<li><a href="#last" class="pginternal">Lastsekunda informo</a></li>
<li><a href="#f452" class="pginternal">Poezia angulo: 452 farenhejtoj</a></li>
</ul></li>
</ul>

<div class="pg_body_wrapper"><a id="liturgio"></a></div>

<blockquote class="kursiva"><div>
<p>
  Kara ________________,</p>

<p>
  Du gazet-eldonistoj esperantujaj afable rekomendis,
  ke mi ne aperigu la ĉi-sekvan tekston libretoforme.
  Bonvolu do legi ĝin ne kiel artikolon por la
  ĝenerala publiko, sed estiel privatan leteron, kiun
  mi sendas al diversaj kolegoj kaj geamikoj.</p>
<p>
  La aŭtoro.</p>
</div></blockquote>

<h3 class="sekcio"> <a id="manifesto">Manifesto de Raŭmo</a></h3>

<h4> <i>1. Krizo de identeco</i></h4><div class="pg_body_wrapper">

La subskribintoj konstatis kontraŭdiron en la sinteno de la
esperantistaro, kvazaŭ konflikton inter idea superegoo kaj
egoo: nia superegoo igas nin prediki al la aliaj homoj pri kelkaj
mitoj — la dua lingvo por ĉiu; la angla lingvo estas
nia malamiko; UN devas adopti Esperanton; ktp — kaj
laŭdegi la lingvon eĉ neobjektive okaze de intervjuo;
samtempe, inter ni, ni ĝuas kaj aplikas Esperanton laŭ
tio kio ĝi efektive estas, sendepende de la pracelaj
sloganoj. Tio ja estas krizo de identeco, kaj ni sentas la
neceson motivi nian esperantistecon per io pli kohera.

</div><h4> <i>2. Kritiko de praceloj</i></h4><div class="pg_body_wrapper">

Ni kredas ke:

</div><p>

a) la oficialigo de Esperanto estas nek verŝajna nek esenca
dum la 80-aj jaroj — oni havu alternativajn celojn;

</p><p>

b) la faligo de la angla lingvo estas nek tasko nek zorgo de la
esperantistoj: finfine la angla rolas nur kiel <i>help</i>lingvo,
analoge al la franca siatempe (eĉ malpli grave ol iam la
franca mem); Zamenhof neniam proponis al la E-movado kiel celon
kontraŭstari la francan, ĉar por Esperanto li
antaŭvidis pli valoran alternativan rolon.</p>

<h4> <i>3. Niaj celoj</i></h4><div class="pg_body_wrapper">

Ni celas disvastigi Esperanton por pli kaj pli, iom post iom
realigi pozitivajn valorojn:

</div><p>

a) propedeŭtiko por lingvoinstruado;

</p><p>

b) kontaktoj inter ordinaraj homoj;

</p><p>

c) kontaktoj sendiskriminaciaj;

</p><p>

ĉ) novtipa internacia kulturo.

</p><p>

Lige kun la lasta valoro, ni emfazas ke la serĉado de propra
identeco igis koncepti esperantistecon kvazaŭ la apartenon
al mem elektita diaspora lingva minoritato. La kresko de niaj
fortoj kaj la aliĝo de novaj homoj estas nepre
kondiĉitaj de la konsciiĝo pri tiuj ĉi valoroj.</p>

<h4> <i>4. La kongresoj kiel vojo al kresko</i></h4>

<p>Internaciaj kongresoj kaj renkontiĝoj estas esencaj por la
asimiliĝo de homoj al nia lingva komunumo: necesas unuflanke
kongresi pli ofte inter ni, kaj rezervi la kunsidadon de
gvidorganoj al apartaj funkciulaj kunvenoj, laŭ la modelo de
la TEJO-seminario en Strasburgo (junio 1980), kaj aliflanke
necesas fortigi la uzon de Esperanto kiel laborlingvo en fakaj
konferencoj internaciaj, laŭ la modelo de la
Freinet-instruistoj.</p>

<h4> <i>5. Ni posedas formon kaj enhavon</i></h4>

<p>
Ni kredas ke la unua jarcento de Esperanto pruvis la
taŭgecon de la lingvo por esprimi <i>ĉion</i>; meze de
la 80-aj jaroj, komence de la dua jarcento, ni devos ekmontri al
la mondo ke ni kapablas ankaŭ diri <i>ion</i> — ion
kulture originalan kaj internacie valoran.</p>



<h2 class="sekcio">La liturgio de l' foiro</h2>

<h3>(Elementoj por ekzegezo)</h3>

<blockquote class="kursiva"><div>
<p>Estas konate, ke amatoro, kiu unuafoje suriras
  scenejon, tuj kredas sin genia. (Nu, genia li estas ĉefe
  kiam li provludas tute sola antaŭ la spegulo en la
  banĉambro). Kaj estas malfacile komprenigi al tiu geniulo,
  ke li eble povus plibonigi sian ludon, ke lia aktorado eble ne
  estas tiel perfekta kiel li supozas . . .</p>
<p><a href="#lagrange" class="pginternal">Georges Lagrange</a></p></div></blockquote>

<div class="pg_body_wrapper"><i>En la komenco estis la Manifesto de Raŭmo</i></div><div class="pg_body_wrapper">. La someron
de 1980, en la finna urbo Rauma, proklamiĝis la t.n.
Manifesto de Raŭmo kadre de la 36a Internacia Junulara
Kongreso de TEJO. Ĉefaj aŭtoroj de la dokumento
ŝajne estis la unuaj tri subskribintoj (precipe la plej unua
el ili): Jouko Lindstedt, Giorgio Silfer (pseŭdonomo de
Valerio Ari) kaj Amri Wandel. Ĝis la fino de tiu jaro
aliĝis ĉ. 80 pliaj subskribantoj. Unu el ili, la
Kooperativo de Literatura Foiro (LF-koop), sur la paĝoj de
la samnoma revuo, vidis en la proklamado naskiĝon de novtipa
esperantismo, nome </div><div class="pg_body_wrapper"><i>raŭmismo</i></div><div class="pg_body_wrapper">, kiun LF ĝis nun
prezentas kiel sian ideologion kaj programon.

</div><p>

Dek sep jarojn poste malmultaj konsentas pri la signifo de la
vorto <i>raŭmismo</i>; nur ĝia etimologio restas klara.
Blazio Vaha (naci-skribe: Balázs Wacha) protestas, ke
"neniu objektive studis la 'tutan' historion de la
raŭmismaj diskutoj; <i>Sojle</i>, studo de Sándor
Révész pri ĝia komenca etapo, ne estas
aperinta" (<a href="#vaha" class="pginternal">VAHA</a>, p. 27). Aldo de' Giorgi same protestas, ke
"Silfer inventis la Manifeston de Raŭmo kaj kredigas
esti trovinta savigan, miraklan panaceon por nia tuta
movado" (<a href="#giorgi" class="pginternal">de' GIORGI</a>, p. 26), sed surprize aldonas ke
"ankaŭ mi ĉiam taksis min iaspeca raŭmisto.
Sed senbezone de manifestoj, de karismaj<a class="notosigno pginternal" href="#glkarismo">[*]</a>
kondotieroj". Kontraste, Lindstedt
mem skribas: "En la junaĝo mi kunverkis la Manifeston
de Raŭmo, sed nun mi rimarkis, ke ne nur ekzistas la teksto
de la manifesto, sed ankaŭ io, kio nomiĝas
'raŭmismo' kaj havas entuziasmajn subtenantojn kaj
konvinkitajn kontraŭulojn. Io ŝanĝiĝis en
miaj verdaj okulvitroj: mi ne plu sentis min kiel
'raŭmiston', kion ajn tio signifas" (LINDSTEDT, p.
329).

</p><p>

Oni atentu la adjektivon <i>iaspeca</i> en la vortoj de De'
Giorgi. Ĝi paralelas sindifinojn kiel '<i>iaspeca</i>
ekologiisto', '<i>iaspeca</i> feministo' aŭ '<i>iaspeca</i>
pacisto'. La adjektivo fakte signifas <i>alispeca</i>, kaj
implicas la ekziston de du ismoj, unu ortodoksa<a class="notosigno pginternal" href="#noto1">[1]</a>
(ĉi-kaze la raŭmismo de LF), alia
heterodoksa (la raŭmismo iaspeca). Similan ideon skizas
Nikolao Gudskov: "Do, 'raŭmismo' laŭ la spirito
estas ĉefa vivkoncepto por la esperantistaro almenaŭ de
la hodlera epoko, almenaŭ implicite, kaj en 1980 la banala
ideo estis nur iom pli klare kaj malkaŝe vortumita"
(<a href="#gudskov" class="pginternal">GUDSKOV</a>, p. 12).

</p><p>

Lindstedt eksplicite detiras sin de la ortodoksa varianto, dum
Vaha konceptas raŭmismon kiel tuton pli vastan. Claude Piron
esprimas sin pli detale: "Pri multo en la spirito de la
Raŭma Manifesto mi plene konsentas. Fakte, miaj kritikoj,
aŭ, eble pli ĝuste, la sento, ke mi situas alimaniere
ol la aŭtoroj, rilatas nur al la du unuaj punktoj. Sed pri
la tri lastaj punktoj mi samopinias" (<a href="#piron" class="pginternal">PIRON</a> 1994, p. 8).
Bela konfuzo, ĉu ne? Kiom da kapoj, kaj kiom da punktoj,
tiom da raŭmismoj! Nu, en tiu ĉi eseo mi pritraktos nur
la raŭmismon ortodoksan (mi ne tempas nek paciencus tralegi
kaj analizi tiom da materialo). Laŭ mia tezo, ĝiaj
nunaj defendantoj transsubstancigis la kvin punktojn en ordonojn
aŭ dogmojn kaj la manifeston mem en dekalogon. Por fari
klaran distingon disde ĉio alia kaj por uzi precizan
terminon, en la ĉi-sekva teksto mi nomas ĝin
<i>foirismo</i>, laŭ la nomo de l' kooperativo kaj la revuo.

</p><p>

Kio estas foirismo? Ni legu unue, kiel ĝin difinas foiristoj
mem: "Ni sekvas la Raŭman vojon, kiu kondukas al la
atento pri la dialektika rilato inter nia mikrosocio kaj la
makrosocio (prefere ol varti iun teorian internaciecon laŭ
UN-skemoj) kaj paralele gvidas al la valorigo de la kulturo
(literatura, muzika, bilda) kies radikoj ĉerpas el la
konstato ke esperantisteco rolas kvazaŭ la aparteno al
mem-elektita diaspora lingva minoritato" (<a href="#silfer94" class="pginternal">SILFER</a> 1994, p.
212). Samartikole Silfer aldonas, ke "Esperanto ne estas
internacia helplingvo, sed transnacia kulturlingvo. Tio fakte
estas la kvintesenco de raŭmismo rilate al la lingvo".
La ligon inter ĉi konceptoj pri esperanto kaj esperantisteco
ni trovas pli evidente en la dua artikolo de la statuto de
Esperanta PEN-Centro, kiu deklaras unu el siaj celoj
"firmigi ĉe siaj membroj la konscion pri aparteno al
unika komunumo, kvazaŭ <i>al mem elektita diaspora lingva
minoritato</i> (<i>Manifesto de Raŭmo</i>), kaj konsekvence
uzi esperanton ne kiel internacian helplingvon sed kiel
transnacian ĉeflingvon" (<a href="#silfer95" class="pginternal">SILFER</a> 1995, p. 23).

</p><p>

Nekonanton de foirismo unue surprizus ne la enhavo de la frazoj,
sed ilia stilo. Karakterizas ĝin aparta lingvaĵo facile
rekonebla post kelkaj legoj: <i>mikrosocio</i>,
<i>makrosocio</i>, <i>diasporo</i>, <i>lingva minoritato</i>,
<i>transnacia ĉeflingvo</i>. Preskaŭ ĉiuj paradas
jam en la manifesto, kune kun: <i>identeco</i>, <i>superegoo</i>,
<i>egoo</i>, <i>pracelo</i>.

</p><p>

La paron <i>makrosocio</i> / <i>mikrosocio</i> oni trovas
konstante en foirismaj tekstoj. Ĝi paŭsas parojn kiel
<i>makrokosmo</i> / <i>mikrokosmo</i> aŭ
<i>makroekonomiko</i> / <i>mikroekonomiko</i>. Malfacilas
kompreni la uzon de ĉi sciencaj vortkomencoj en manifesto
destinita al la tuta esperantistaro, ĉefe tial, ke
ĉi-okaze ambaŭ prefiksaĵoj ne vere rolas, sed nur
impresas kiel fakvortoj. <i>Makrosocio</i> estas centprocenta
sinonimo de <i>socio</i>; per <i>mikrosocio</i> oni
laŭplaĉe komprenu <i>la esperantistaro</i>, <i>la
Movado</i>, <i>la esperanta komunumo</i> aŭ
<i>Esperantujo</i>. Ĉi lastaj kvar esprimoj difinas la
sintenon de la parolanto rilate la esperantistojn kiel tuton:
ĉu ni estas nur aŭ ĉefe samlingvaj, samideaj,
samcelaj, samkulturaj aŭ kvazaŭ samlandaj, ekzemple.
Ĉu <i>mikrosocio</i> volas diri, ke ni estas miniaturo de la
socio, ia spegula minisocio<a class="notosigno pginternal" href="#glmini">[*]</a> aŭ,
tutsimple, soci-eto? Ŝajnas al mi, ke, kun la signifo
<i>socio ene de la socio</i>, ĝi senprobleme aplikeblas al,
ekzemple, komunumo de mormonoj aŭ de atestantoj de Jehovo en
medio sen- aŭ ali-religia, ĉar tiuj kredoj muldas la
sociecon de grupo ĝis plej etaj detaloj. Kontraste, ne sonas
kredeble paroli pri <i>mikrosocio</i> de esperantistoj,
ŝakludistoj, violonludemuloj aŭ sangodonantoj. En
frazero kia 'la dialektika rilato inter nia mikrosocio kaj la
makrosocio', la foirisma stilo sonas pseŭdoscience.

</p><p>

Mi daŭre miras pro la populariĝo de <i>transnacia</i>
anstataŭ <i>internacia</i> kaj <i>sennacia</i>, al kio ne
malgrave kontribuis la itala Radikala Partio. Kion ĝi
signifas, kion novan ĝi kontribuas — neniu scias. Mi
trovis nur unu provon difini ĝin (<a href="#leyk2" class="pginternal">LEYK</a> 1987, p. 13),
laŭ mi sensukcesan. Same taŭgus <i>preternacia</i> kaj
eĉ <i>malgraŭnacia</i>, sed al ili mankas la dezirata
grado de modeco.

</p><p>

Temas do nek pri sinonimoj (laŭ PIV, "vorto havanta
ĝuste la saman sencon kaj uzatecon kiel unu alia
[vorto]" aŭ "vorto esprimanta la saman ideon kiel
alia vorto, sed ne uzata en la sama ĉirkaŭteksto, kun
la samaj nuancoj aŭ en ĉiuj ties sencoj") nek pri
eŭfemismoj ("uzo de nepreciza dirmaniero por mildigi la
krudecon de aparta vorto"), kiel kaze de la t.n. <i>politike
ĝusta</i> aŭ <i>politike korekta</i><a class="notosigno pginternal" href="#noto2">[2]</a>
esprimado. La novaj vortoj distordas la
pritraktatan koncepton kaj verdire <i>mildigas</i> nur la
kompreneblecon de la frazo. Ĉi-sekve mi nomos ilin, laŭ
la nomo de ilia plej konata lanĉinto kaj uzanto, silferismoj
aŭ silferonimoj.

</p><p>

Silferonimoj tamen ne estas senfunkciaj. La decido de foiristoj
bapti sin <i>raŭmismo</i> jam dekomence montris la volon
fari distingon disde ĉiuj aliaj. Ofte oni komparas la
esperantistaron kun sekto, ĉar de ekstere multaj movadaj
tradicioj aspektas tre suspektinde. Nun oni permesu al mi nomi
foirismon sekto, sed sekto ene de Esperantujo, el vidpunkto ne
ekstera, sed propra al esperantistoj mem. Mi celas ne tiujn
danĝerajn sektojn kiuj, per kidnapado<a class="notosigno pginternal" href="#glkidnapi">[*]</a>
de infanoj aŭ cerbolavado de siaj
membroj, regule plenigas paĝojn en la internacia
ĵurnalaro, sed la vorton <i>sekto</i> en la dua senco PIVa.
Mi ne parolos pri <i>skismo</i>, ĉar foirismo ĝis nun
nek sukcesis dudividi la esperantistaron (kiel Ido siatempe) nek
naskiĝis el frakcio disiĝinta, ekzemple, elde UEA
aŭ alia internacia organizo.

</p><p>

(Parenteze: kiam, antaŭ du-tri jaroj, iu Thomas Hamilton
mortpafis dekkelkon da infanoj en ilia lerneja gimnastejo en
Dunblane, Skotujo, mia angla amiko Matthew Perret provis inciti
min dirante, ke Hamilton membris en la loka E-grupo; temis pri
blago, sed ja verŝajna. Mi same ne mirus, se la anoj de la
sekto Ĉiela Pordo, mortigintaj sin pasintjare en Usono por
aliĝi al la kometo Hale Bopp, estintus esperantistoj.
Necesas nur pacienci, ĝis frenezulo el la verda tendaro
mortigos sin aŭ iun alian, grave kontribuante al la
propagando de nia afero).

</p><p>

Fakte, la komparo kun religiiĝantaj sektoj (ĉi-kaze en
la unua senco PIVa) montriĝas fruktodona analizilo. Ni do
plu metaforu. Jen ni vidas grupon de memproklamitaj herezuloj
aŭ parolantoj de la vero. Ili diskonigas manifeston. Tuj
sekve ili sin rebaptas kaj samtempe metas distingan baron per
starigo de ŝiboleta lingvaĵo. Per tio komenciĝas
la instituciiĝo de l' deviacio. Sian heterodoksecon ili
flirtigos laŭbezone, kvankam praktike ĝi jam
transformiĝis en novan ortodoksecon: nun herezas la ceteraj.

</p><p>

Ni legu, kion diras Piron pri la manifesto: "Unu el
ĝiaj trajtoj, kiu jam okulfrapis al mi je ĝia apero,
kaj kiun mi forte resentis relegante ĝin, estas la volo de
apartigo, kiu esprimiĝas en ĝi. Ĝi dividas la
esperantistojn en du grupojn: estas <i>ili</i>, kaj estas
<i>ni</i>. Subkomprenate: <i>ili</i> estas malpravaj, <i>ni</i>
estas pravaj; <i>ili</i> estas fuŝuloj, homoj kun
idealismaj, nerealismaj celoj, <i>ni</i> diskrevigis la mitojn
kaj objektive vidas; <i>ili</i> elektis neĝustan vojon, la
ĝustan vojon elektis <i>ni</i>. Tiu divido ŝajnas al mi
neĝusta. Ĝi metas rigidajn limojn en realo diversa,
moviĝanta, fleksebla, kiun tia simplismo ne povas kapti. [. . .].
Fakte, mi supozas la psikan meĥanismon, kiun oni nomas
projekcio. Tuj kiam oni dividis komunumon en du partojn,
<i>ili</i> kaj <i>ni</i>, tiuj 'ili' alprenas simplisme skizitajn
fikarakterizojn, kiuj apartenas pli al la imago ol al la realo.
Ekzemple, mi neniam renkontis esperantiston, kiu favoris 'faligon
de la angla', kiel diras la Manifesto, aŭ kredis je ebla
oficialigo de esperanto en la 80aj, eĉ en la 90aj jaroj. Tia
priskribo estas karikaturo koncerne la parton de la
esperantistaro, pri kiu mi havas sperton" (<a href="#piron" class="pginternal">PIRON</a> 1994, p.
1).

</p><p>

Mi citu ankoraŭ el la sama prelegteksto (p. 2): "Fakte,
estas interese, ke la apartigemo, kiu laŭ mi karakterizas la
Manifeston, troviĝas sur tri niveloj: en la homaro [. . .],
en la esperantistaro [. . .] kaj en la individua esperantisto
mem, kio aperas en la unua punkto, titolita <i>Krizo de
identeco</i>. Tie la aŭtoroj notas ĉe esperantistoj
dividon inter superegoo predikema kaj mit-ama, kaj egoo, pro kiu,
laŭ ili, ni simple ĝuas esperanton inter ni". Post
argumentado el la vidpunkto de psikolog(i)o, Piron konkludas:
"La divido inter superegoo kaj egoo do ŝajnas al mi
neĝusta, plia konkretigo de ia, verŝajne nekonscia,
bezono partigi kaj apartigi. Cetere, eblas bedaŭri la uzon
de fakterminoj en ĝenerala teksto: oni povus diri la samon
pli simple kaj klare".

</p><p>

Restas tamen klara la funkcio de silferonimoj: apartigi, salivige
ĵongli per la lingvo, kaj imponi al laikoj. Ĉi patino
el esprimoj literaturaj, greklatinaj, modkulturaj kaj
pseŭdosciencaj igas la manifeston netuŝebla kaj, do,
nerefutebla. Silferonimoj havas kiel objekton ne ion obscenan
aŭ hontindan, nek ion akcesoran aŭ banalan, sed precize
la komunaĵojn kaj komunejojn de l' esperantistaro. La
sistema renomado havas celon alproprigan aŭ, alivorte,
magian. Ni retrovas la batalon ankaŭ en unuopaj sintagmoj:
anstataŭ 'la fina venko', jen 'la Raŭma vojo'. Tre
interesa montriĝas la anatemo <i>pracelo</i>. Okulfrape
ĝi similas al la origina peko de Adamo kaj Eva, t.e. al la
<i>prapeko</i>. Tial, sen granda troigo, ni povas repreni la
komencan frazon de ĉi eseo kaj reverki ĝin laŭ la
modelo de Lejzerowicz, por ke ni vidu foirismon kia ĝi sin
manifestas:

</p><blockquote><div>

  <i>"En la komenco la Senkorpa Mistero kreis Esperantujon.
  Kaj Esperantujo estis senforma kaj ĥaosa, kaj mallumo
  estis en ĝi. Kaj la Senkorpa Mistero diris: Estu lumo; kaj
  fariĝis la Manifesto de Raŭmo. Kaj la Spirito vidis
  la Manifeston, ke ĝi estas bona; kaj la Spirito apartigis
  Raŭmismon de Pracelismo. Kaj la Spirito nomis
  Raŭmismon Eterna Tago, kaj Pracelismon kaj Finvenkismon
  nomis Nokto. Kaj estis vespero, kaj estis mateno, unu
  tago."</i>

</div></blockquote><div class="pg_body_wrapper">

Ne pro nenio skribas Nikola Raŝiĉ</div><div class="pg_body_wrapper"><a class="notosigno pginternal" href="#noto3">[3]</a></div><div class="pg_body_wrapper">,
ke "tiuj kiuj predikas finvenkismon
fakte praktikas raŭmismon, dum la raŭmistoj asertas ke
ili fakte gvidas al la vera venko"! (</div><div class="pg_body_wrapper"><a href="#rashich" class="pginternal">RAŜIĈ</a></div><div class="pg_body_wrapper">, p.
185). Kaj, kiel okazas al religiiĝantaj herezoj aŭ
sektoj, la agoj de foiristoj ofte identas la samajn farojn, kiujn
ili kritikas. Ekzemplo: la konstantaj akuzoj ĉefe
kontraŭ UEA pri </div><div class="pg_body_wrapper"><i>desuprismo</i></div><div class="pg_body_wrapper"><a class="notosigno pginternal" href="#noto4">[4]</a></div><div class="pg_body_wrapper">
kaj </div><div class="pg_body_wrapper"><i>piramidismo</i></div><div class="pg_body_wrapper">. Per tio foiristo celas, ke UEAn
karakterizas piramida strukturo, kie ĉiuj decidoj venas de
supre, de la unu- aŭ nurkelk-homa pinto. Nu, samo direblas
rilate la renoman Kooperativon de Literatura Foiro: ĉion
decidas Giorgio Silfer kaj Perla Martinelli, malgraŭ la
diversaj maskoj, postenoj kaj subskriboj, malgraŭ la ofica
karuselo. La decidoj venas de supre, sed de malpli supre, tiel ke
demagogo kiel mi tuj ekpensas la vorton </div><div class="pg_body_wrapper"><i>demalplisuprismo</i></div><div class="pg_body_wrapper">
por epiteti la agmetodojn de la kooperativo. Temas pri piramideta
strukturo kun pluraj pajlohomoj, kiel nun Marco Picasso,
surscenigantaj simplan farson: Silfer rolas kiel sekretario de
KCE, Martinelli ekzemple kiel </div><div class="pg_body_wrapper"><i>redaktorino de Heroldo</i></div><div class="pg_body_wrapper">, sed
finfine la intrigo reduktiĝas al la kuirejaj planoj de
geedza paro. Ili bonŝancas kalkuli je la helpo de homoj
afablaj kaj simpatiaj kiel sinjoro Ljubomir Trifonĉovski,
</div><div class="pg_body_wrapper"><i>ĉefredaktoro de LF</i></div><div class="pg_body_wrapper">, sed kiu nuntempe agas kiel efika,
obeema sbiro; rilate min kaj kolegon Jouko Lindstedt (pri tio
poste), Ljubomir pruvis sin </div><div class="pg_body_wrapper"><i>intelekte malhonesta</i></div><div class="pg_body_wrapper"><a class="notosigno pginternal" href="#noto5">[5]</a></div><div class="pg_body_wrapper">
(kaj mi, sincere, ne komprenas kial,
ĉar ŝajnas ke li ne dependas de kooperativa salajro por
sin vivteni). Prefere ni transiru al zoologia komparo: LF-koop
havas polpan strukturon, kun tentakloj obeantaj la unusolan
kapon. Aparte trafa montriĝas ĉi-kuntekste la PIVa
difino de 'cefalopodo': </div><div class="pg_body_wrapper"><i>"Klaso de moluskoj, kies kapo
estas ĉirkaŭita de 8 aŭ 10 brakoj, kaj kiuj povas
plejofte sekrecii inkosimilan likvaĵon por sin
kaŝi"</i></div><div class="pg_body_wrapper">.

</div><p>

Nenio nova pri polpoj, nenio nova ĉe Alpoj. Foirismo
instituciiĝis jam de komence. Aŭ, pli ĝuste,
ĝi estis kaj restas produkto de institucio, produkto kreita
kun la celo pluvivi, pluvivigi sin, kaj ekspansii. Ekspansiemon
pruvas la movoj de l' tentakloj dum la lastaj jaroj: Kultura
Centro Esperantista, Internaciaj Floraj Ludoj, [La] Kvinpetalo,
Svisa Esperanto-Societo, la Akademio, Heroldo . . . Ni vidos
poste, ke tiucele LF-koop bazas sin sur la ideologio plej facile
disvendebla ĉi-epoke, nome naciismo en sia varianto gentisma
(aŭ, kiel modas diri, <i>etnisma</i>). Sed foirismo
<i>endogmiĝis</i> (ne konfuzu kun la Waringhien'a prononco
de <i>endormiĝis</i>, almenaŭ en la filmo
<i>Angoroj</i>), instituciiĝis ankaŭ simbole. Ne nur
ĝia lingvaĵo, pletora je silferonimoj kaj
eŭfemismoj, sed ankaŭ la <i>kvinpetalo</i>, avataro de
la tradicia verda stelo kun rondigitaj pintoj, samtempe ege
simila (ĉu nur hazarde?) al la <i>alpa suno</i> aŭ
verda sespetalo de Norda Ligo, la partio de la profesia demagogo
Umberto Bossi depostulanta sendependiĝon de t.n. Padanujo<a class="notosigno pginternal" href="#noto6">[6]</a>
disde la itala respubliko.

</p><p>

Foiristoj kritikas ankaŭ la finvenkismon de UEA-anoj kaj
UEA-istoj. Sed, kiel prave skribis Probal Daŝgupto,
anstataŭ (t.e. en la loko de, en la rolo de) la Fina Venko
foirismo kultas siajn venkojn etajn (<a href="#dashgupto" class="pginternal">DAŜGUPTO</a>, p. 11).
Okupas nun la altaron la akcepto de esperanta sekcio (Esperanta
PEN-Centro) fare de Internacia PEN-Klubo. En stilo identa al tiu
de UEA pri la konsultaj rilatoj kun kaj la rezolucioj de Unesko,
la oficiala koop-gazeto marteladas la ideon, ke por la unua fojo
en la historio de lo<a class="notosigno pginternal" href="#gllo">[*]</a> homo<a class="notosigno pginternal" href="#noto7">[7]</a> oni agnoskas esperanton literatura lingvo.
Alinome: la PENa venko. Kvazaŭ por montri, ke esperanto
estas literatura esprimilo, neprus prezenti ĉi (f)akton,
apelacii al superaj instancoj kaj aŭtoritatoj.

</p><p>

Plej freŝan ekzemplon de ekspansiismo, de lukto por povo kaj
potenco, prezentas la Forumo por la Esperanta Civito, en KCE,
Ĉaŭdefono, de la 8a ĝis la 10a de aŭgusto
1998. En la komenco estis la vorto, kaj jen ni trovas
<i>civito</i>. Tial, ke <i>esperantistaro</i>, <i>komunumo</i>
k.a. eluziĝis, necesis eltiri el la cerbujo novan terminon,
kio devus implici novan koncepton de esperantismo: ne plu senti
sin mondcivitano, sed ano de propra kaj aparta E-civito. (La
neologismo '*demo', retroderivuta el 'demokrato' kaj
'demografio', ne taŭgus pro la eventuala slogano: <i>Forumo
por la E-Demo!</i>). Refoje la kutima travestia farso: al la
konferenco, kiun gastigas Kultura Centro-Esperantista,
aliĝas KCE mem, la du kunvokintoj Esperanta PEN-Centro (EPC)
kaj ERA-Radikala Asocio, kaj LF-koop, kiel klarigas la teksto de
la kunvoko (<a href="#redakcio" class="pginternal">REDAKCIO</a>). Tiu ĉi informas, ke "la
partopreno en la Forumo implicas neniun financan ŝarĝon
aŭ moralan engaĝon", t.e., ke ĝi liberas, sed
ke "sufiĉas akcepti la proponitan kvintezon kaj sendi
aliĝon al KCE". La <i>kvintezon</i> (plia silferismo
memoriganta pri <i>kvintesenco</i> kaj <i>sintezo</i>) proponis,
evidente, LF-koop "por havi minimuman komunan denominatoron
komence de la Forumo". Resumo de la farso: Giorgio kaj Perla
invitas sin mem kaj kelkajn geamikojn al paradejo en Svisujo;
ankaŭ naivuloj bonvenas, kondiĉe ke ili akceptas la
kvin tezojn, dogmojn aŭ aksiomojn de familio Ari-Martinelli.
Brile, ĉu ne? Aliĝanta "establo (societo,
redakcio, eldonejo, kulturcentro ktp)" povas sendi
delegiton, tiel ke "nur la delegitoj rajtos interveni kaj
partopreni en eventualaj voĉdonoj. La privatuloj havos la
statuson de observantoj, sed iu ajn delegito povos provizore
rezigni je interveno favore al iu ajn privatulo". Kia
grand-animeco, kia malavaro! Sufiĉas penseti, kiuj
<i>establoj</i> sendos delegiton al forumo kun ĉi tiaj
kunvokintoj kaj antaŭkondiĉoj por kompreni, ke la
rezulto respegulos la sentojn de la esperantistaro tiel
<i>fidele</i>, kiel la lastaj parlamentaj elektoj en Kubo,
aŭ kiel siatempe referendumoj organizitaj de Hitlero.

</p><p>

Fine la invito diras, ke "la granda espero de la kunvokintoj
estas ke la Forumo ne lanĉu (nur) novan proklamon, sed ke
ĝi interpretu precipe la bezonojn de nia parolkomunumo,
survoje al pli alta ŝtupo: tiu de (grandparte difinota)
civito". Surbaze de ĉio legita ĝis nun, indas
reprodukti kompleta la proponatan tekston, des pli ke iel temas
pri reversio de la manifesto de Raŭmo:

</p><blockquote class="kursiva"><div>

  <h4>La kvintezo</h4>

<p>

  1. La esperanto-komunumo estas diaspora lingva minoritato al
  kiu homoj apartenas pro libera elekto, aŭ pro libera
  konfirmo kaze de denaskaj esperantistoj.

</p><p>

  2. La lingvokono estas la sola komuna distingilo de la anoj de
  ĉi tiu komunumo. Ĉiu alia karakterizo (rasa, religia,
  etna, klasa, seksa . . .) ne gravas por difini la apartenon al
  la komunumo.

</p><p>

  3. Konsekvence, laŭ la propra naturo, la
  esperanto-komunumo respektas ĉiun religian (ne)kredon,
  ĉiun politikan opinion demokrate esprimitan kaj ĉiun
  kulturan tradicion.

</p><p>

  4. Sed la esperanto-komunumo ne povus evolui se ĝi
  konsistus nur el disigitaj eroj, indiferentaj unu al la alia,
  konsiderantaj nur la proprajn regulojn kaj kutimojn,
  engaĝitaj je nura kunekzistado. Civito ne estas nur
  lingvanaro dotita je individuaj rajtoj: ĝi estas
  ankaŭ realaĵo kun komuna destino.

</p><p>

  5. Ĉi tiun komunan destinon forĝis la jam 110-jara
  historio de la lingvanaro. Ĝin atestas la originala
  esperanto-literaturo kaj la komunaj kulturaj trajtoj. Ĝin
  firmigas la oficialaj renkontoj de la lingvanaro mem, sub
  ĉiu formo, de la kurso ĝis la kongreso. Tiuj
  renkontoj estas esencaj por la vivo de nia civito, se ili donas
  la ŝancon reciproke edukiĝi kaj integriĝi, lerni
  vivi kune kaj respekti unu la alian. Tiurilate, kulturcentroj
  kaj E-domoj havas apartan signifon kaj specifan mision.

</p></div></blockquote><div class="pg_body_wrapper">

Jam nun mi anoncu, ke mi ne sentas min ano de iu tia civito, kio
espereble ne signifas, ke oni provos senigi min je miaj devoj kaj
rajtoj en kontaktoj kun aliaj esperantistoj. La kvin tezoj certe
meritas amason da komentoj, sed unue ni aliru alian flankon de la
afero. Se miaj informoj ne malĝustas, en unu el siaj
kunsidoj de 1996 aŭ 1997 EPC parolis pri starigo de ia
centro, tegmento aŭ similaĵo por la monda E-civito.
Ĉu tia centro bezonatas? Mi tre dubas. Ekstermovade, UEA
estas rekonita kiel reprezentanto de esperanto kaj Esperantujo,
kaj en Esperantujo mem plia centro nur signifus pli da
burokrateco. La celo de la projekto ŝajnas esti starigi
tronon, kiu kontentigu la moŝtan moŝton Silfer. Inter
la unuaj apogantoj de la projekto povus aperi ne nur KCE, EPC,
ERA kaj LF-koop, sed ankaŭ Svisa E-Societo (civitanino
Martinelli tiam estis ĝia prezidanto) kaj eĉ la
Akademio, se ĉi ties sekretariino Perla sukcesos en la plano
ankri ĝin en Svisujo. Jen evidenta simptomo de ekspansiismo,
kiu konkretiĝas en insistaj provoj depreni de UEA
</div><div class="pg_body_wrapper"><i>suverenecon</i></div><div class="pg_body_wrapper"> super parto de la esperantistaro.

</div><p>

Nul homon murdis Giorgio Silfer, almenaŭ laŭ mia scio.
Tial ne justus kompari lin kun krimuloj kiel Mobutu aŭ
Pinochet, ridinde kaj plorinde kroĉantaj sin al Direktora
Trono (la vampireska Pinochet kiel dumviva senatano), kvankam
radike temas pri simila fenomeno: egocentra deliro. Jen difino:
"Deliro estiĝas en personoj nekapablaj akcepti la veron
pri si pro nesufiĉa membildo, kaj povantaj fari eltenebla
ĉi nesufiĉon nur kreante bildon kiu ilin ekzaltu, gloru
kaj faru tolereblaj antaŭ si. Tial por multaj personoj
deliro estas eraro necesa kiel maniero pluvivi biografie,
ĉar, se ili ne delirus, ili estus nenio. Tial delirado
kutime aperas en la adolta aĝo, sed ĝi image reiras al
adoleskaj revoj kaj fantazioj ne realigitaj eĉ en grado plej
minimuma. Deliranto aplikas propran logikon: tiun de raciecigo de
fantazitaj elpensoj" (<a href="#castilla" class="pginternal">CASTILLA DEL PINO</a>). Kina komparo eble
helpos. En 1941, Orson Welles portretis megalomaniulon en la
filmo <i>Civitano Kane</i>. Ni, esperantistoj, baldaŭ havos
la honoron kaj plezuron spekti <i>Civitano Silfer</i>, aŭ,
kiel dirintus Szathmári, <i>Perfekta civitano</i>.

</p><p>

Miaflanke ne temas pri konflikto pro motivoj nure kaj pure
personaj. Ĉion dirindan pri la persono Giorgio Silfer mi jam
surpaperigis artikole (<a href="#camacho94" class="pginternal">CAMACHO 1994</a>) kaj satire (<a href="#camacho93" class="pginternal">CAMACHO 1993</a>).
Kelkaj rememoros la lastan alineon de <i>Nefermita letero al la
gazetaro</i> (<a href="#alos" class="pginternal">ALÒS</a>), kiu "petas s-rojn Giorgio Silfer
kaj [Jorge Camacho] meti la finan punkton al sia jam tre
daŭra kaj sterila plumbatalado". Nu, mi volonte farus
tion, se mi povus! Bedaŭrinde LF ignoris la trian punkton de
la letero, petantan "ke ĉiuj redakcioj respektu la
principojn de ĵurnalisma etiko, enlasante la esprimon de
alipartiaj argumentoj kaj replikoj". Ni tuj vidos, kiel
ĝi mistraktis i.a. sinjoron Jouko Lindstedt kaj nun provas
ripeti la artifikon kontraŭ Gian Carlo Fighiera. Samkiel
siatempe mi ricevis helpon de kolegoj kaj amikoj, ĉi-foje mi
eksentis la bezonon defendi la atakatojn, kio verdire eblas nur
per elmontrado de la fundamentoj de l' spektaklo, des pli ke la
kvintezo anoncas ŝtormojn, tempestojn kaj buraskojn.

</p><p>

La reĝisoroj de la ĉi-supre priskribita
burleskaĵo, en sia avido potenci kaj akapari atenton,
domaĝas neniun ajn. Karakterizas ilin kolektiva, kooperativa
paranojo: "Homo kun <i>paranoja</i> strukturo estas tiu, kiu
malfacile pardonas aŭ neniam pardonas plene; kiu longe
pesas; kiu neniam forgesas ion pardoneblan; kiu armas sin per
fikciaj malamikaj faroj por poste ne pardoni ilin" (<a href="#canetti" class="pginternal">CANETTI</a>,
p. 294). La religieco de foirismo helpas ĉi-rilate. Ni
komencas vidi, ke temas ne pri memstara pensofluo, sed pri
surogato de ideologio solidiĝinta en dogmojn. La manifesto
(aŭ kateĥismo) de Raŭmo certe enhavas ankaŭ
bonajn ideojn, verdire ne tro originalajn, tiel ke foje oni
aŭdas iun diri, ke Juan Régulo Pérez, Privat,
Kabe aŭ Zamenhof mem estis raŭmistoj,
antaŭmontrantoj de la rekta vojo, simple ĉar ili agis
saĝe, aktivis konkrete, uzis esperanton estiel normalan
lingvon. Ĉar la manifesto fariĝis relikvo, la gvidantoj
de la sekto uzurpis la rajton interpreti ĝin, la monopolon
opinii dikte kaj verdikte. Se ie iu interpretas ĝin
deviacie, LF baldaŭ aperigas rebaton por diri, ke la
interpreto ne ĝustas, kiel siatempe Kremlo, kies fosilioj
decidis, kiu interpreto de marksismo-leninismo pravas, kaj la
interpretoj kompreneble ŝanĝiĝis laŭbezone,
kaj laŭsezone. Efektive, jen Chiasso/Kiaso kiel
<i>mikrosocia</i> posteulo de Kremlo, la Blanka Domo kaj
Vatikano. Kiel papoj kaj politburoanoj<a class="notosigno pginternal" href="#glpolitburoo">[*]</a>,
ankaŭ la Giorgio la Unua estas neerariva. En <i>Literatura
Foiro</i> kaj la nuna <i>Heroldo</i> (kiun, respekte al Ada
Fighiera Sikorska, oni devus renomi <i>Literatura Ftiro</i> pro
ties parazita dependo de LF) absolute mankas memkritiko. Eĉ
simplajn erarojn pri faktoj oni ne korektas. Kiu aŭdacas
opinii libere pri la manifesto, la kooperativo aŭ la grafika
aspekto de la revuo, tiu punende pekas.

</p><p>

La ekzemploj abundas. Fine de la tria alineo de tiu ĉi
teksto mi citis opinion el artikolo de Gudskov. En sia respondo
al la artikolo, Silfer unue adjektivas ĝin <i>interesa</i>,
sed fine aldonas jenan verdikton (<a href="#silfer95" class="pginternal">SILFER</a> 1995, p. 24): "La
aserto de Gudskov estas intelekte malhonesta, ĝuste ĉar
mi estimas lin tro inteligenta por supozi ke li skribas
idiotaĵon". Implicite: la artikolo estas idiota, nur
ŝajne inteligenta, kaj krome malhonesta. Alivorte, la
konkludan frazon konsistigas falsa komplimento trempita en veneno
kaj galo. Oni povus pensi, ke ĉi maniero refuti ideojn kaj
argumentojn atakante ne ilin sed ilian aŭtoron, la homon
(t.n. argumento <i>ad hominem</i>), estus esceptaĵo en
kultura kaj literatura revuo, des pli en la organo de Esperanta
PEN-Centro! La jarkolektoj de LF bedaŭrinde pruvas la malon.
Ni vidu sufiĉe freŝan ekzemplon, la <i>proceson</i>
kontraŭ Jouko Lindstedt, laŭ la tradicio de la moskvaj
procesoj. Omaĝe al Miĥail Bulgakov, mi prezentos
ĝin sub la formo de triakta teatraĵeto:</p>


<h4>Jouko Lindstedt<br> (Religia dramo)</h4>

<p>

<b>Akto 1, sceno 1:</b> LF publikigas la unuan el serio de
artikoloj de Lindstedt pri denaskismo. En ĝi li citas
enteman zamenhofan tekston (el letero al Kofman je 1901.05.28),
pri kiu li konkludas, ke "ĉi tie Zamenhof evidente kaj
komplete malpravas" (<a href="#lindstedt1" class="pginternal">LINDSTEDT [1]</a>, p. 178). <b>Sceno
2:</b> sur la sama paĝo la revuo aperigas kadritan replikon
fare de 'François Degoul, zamenhofologo' (tiel!), laŭ
kiu "la citaĵo de kolego Lindstedt [. . .] estas tro
malkompleta", ĉar "Zamenhof evidente ne celis
kvantan sed kvalitan komparon"; la kadro re-citas el la sama
teksto, sed pli amplekse. <b>Akto 2, sceno 1:</b> LF aperigas en
posta numero la duan artikolon pri denaskismo (<a href="#lindstedt2" class="pginternal">LINDSTEDT [2]</a>, p.
327-329). <b>Sceno 2:</b> samnumere ĝin sekvas letero de la
aŭtoro al Ljubomir Trifonĉovski, ĉefredaktoro de
LF, en kiu li eksplicite kaj kun substreko
"<i>malpermesas</i> aperigi la duan parton" (t.e. tiun
presitan sur la tuj antaŭaj paĝoj kontraŭ la
deziro de la aŭtoro) kaj "tute <i>ĉesigas</i>
[sian] kunlaboron kun [la] revuo" (<a href="#lindstedt3" class="pginternal">LINDSTEDT [3]</a>, p. 330).
<b>Sceno 3:</b> sur la dekstra marĝeno de p. 331, graslitera
noto informas, ke "la apudan leteron prof. Lindstedt
dissendis samtempe per elektronika poŝto al multaj adresoj,
sen ajna averto al la redakcio de LF, kaj kun dua parto tendence
modifita". <b>Sceno 4:</b> sur la suba dekstra angulo de p.
330 LF presas leteron de Silfer, (ankoraŭa) prezidanto de
LF-koop, al Lindstedt, kiu finiĝas jene: "Konklude: via
reago estas maljusta en la tono kaj malprava en la enhavo".
<b>Akto 3</b> (aŭ <b>Epilogo</b>): sur p. 334 de la sama
numero, en <i>Novjara salutmesaĝo</i> (<i>de baldaŭa
prezidinto</i>), Silfer dediĉas duonon de la adiaŭo,
post dek unu jaroj da gvidado de LF-koop, al kvin personoj, kiuj
"reale seniluziigis [lin] dum ĉi tiuj dek unu
jaroj" (<a href="#silfer97-1" class="pginternal">SILFER 1997 [1]</a>); li asertas, ke "en
almenaŭ tri, se ne kvar kazoj, [li] kunkulpis eraron pri
supertakso de la koncernataj". Kvankam li aludas ĉiujn
kvin per nomoj mitologiaj, Lindstedt identigeblas senprobleme.
Indas reprodukti la finon de ĉi salutmesaĝo: "La
dua estas mia malnova amiko Polukso. Mia fido en li transpontis
pli ol unu krizon lian, ligitan interalie al la nombro du:
dunumera redaktoro, dujara ĉefredaktoro, dufoja felietonisto
. . . Tiel ke fine mi deduktis, ke liaj krizoj estas periodaj,
ĝis la lasta, definitiva. Sed LF-koop ne rajtas forgesi kion
pozitivan li faris. Kaj, same kiel la aliaj kvar, Polukso restas
en la historio de LF-koop kiel protagonisto. Ili ĉiuj
meritas sian rozon, eĉ se vento (ankaŭ ne facila . . .)
forblovis la petalojn kaj nur dornoj restas."
<b>Kurteno.</b>


</p><p>

Ĉu nur hazardo, aŭ ĉu jen la vera signifo de la
kvinpetalo? Kaj kia bravaĵo — amikon knokaŭti
nomante lin (mense aŭ psike) krizema. Post la falo de l'
kurteno, kaj refoje laŭ Bulgakov, la kapo de Lindstedt
ruliĝas sur la planko. Mi subtitolis ĝin <i>Religia
dramo</i> laŭ la signifo de la hispana <i>auto
sacramental</i>, parenco de la inkvizicia <i>auto de fe</i>,
portugalece esperantigita kiel <i>aŭtodafeo</i>.
Malgraŭ la stilo de la lastaj frazoj, memoriganta pri
reklamo de ranca franca parfumo, la artikolo odoras la metodojn
de Inkvizicio. La unua paŝo: ekskomuniki. La dua: obei la
devizon 'eksniulon puni'. Siatempe Giorgio kaj Perla provis pugni
min for de la esperanta areno nomante min antisemito. Tia akuzo,
inter parolantoj de lingvo lanĉita de judo, estas la plej
proksima ekvivalento de fizika elimino. Ilia plumpa kalumnio
sukcesis makuli mian reputacion en la komencaj monatoj, sed
bonŝance mi ricevis firman apogon de multaj gekolegoj kaj
geamikoj. Al Perla kaj Giorgio mi sincere rekomendas legadon de
la impona kaj polemika verko de Daniel Goldhagen (<a href="#goldhagen" class="pginternal">GOLDHAGEN</a>), por
ke ili almenaŭ estu iom informitaj pri tio, kion ili
skribas, kiam LF dediĉas sin al insultado kaj punbruligoj.

</p><p>

Simile al la fetvo<a class="notosigno pginternal" href="#glfetvo">[*]</a> kun la anatemo al
Salman Rushdie, LF aplikas strategion trafe priskribitan de mia
preferata verkisto en la hispana lingvo: "Oni nomas lin
'hundo' aŭ 'rato' por anticipi la figuron, laŭ kiu oni
iam povos draŝi lin ĝismorte" (<a href="#sanchez93" class="pginternal">SÁNCHEZ
FERLOSIO</a> 1993, p. 141). Lastatempe iĝis celo de pliaj atakoj
kaj ataketoj homoj kiel Georges Lagrange (pro la decido de [La]
Kvinpetalo distanciĝi de la kooperativo: <a href="#conde_rey" class="pginternal">CONDE REY</a>) kaj mia
amiko Gian Carlo Fighiera (pro ĉi ties interpreto de la t.n.
aĉeto de <i>Heroldo</i> fare de LF-koop: <a href="#trifonchovski" class="pginternal">TRIFONĈOVSKI</a>).
Interese, ke unue la polpo proprigas al si la meritojn de aliaj,
por ke poste la ekskomuniko prezentu ĉi homojn senmeritaj
kaj senvaloraj. Tiam <i>Robo-koop</i><a class="notosigno pginternal" href="#noto8">[8]</a>,
hibrido el la ĉefredaktoro kaj martelmaŝino, komencas
madzi la kompatindulon. Fakte, jam de monatoj mi cerbumas, kiel
esperantigi la hispanan diron <i>¡Vivan las cadenas (y la
Inquisición)!</i> (laŭvorte: 'Vivu la katenoj kaj
Inkvizicio!'), kiun la madrida plebo kriis al la fifama kaj
fripona reĝo Fernando la Sepa (1784-1833) agitite de la
markizo de Cabra kaj ĉi ties sbiroj. Jen provizora solvo:
<i>Vivu la Kooperativo! Vivu Literatura Foiro! Vivu!</i>

</p><p>

Sed ni revenu al la afero Lindstedt. Kial foiristoj trovas la
zamenhofan tekston tiel grava? Kaj ne nur ili: ankaŭ
Reinhard Haupenthal ŝajnas fascinita de la sama fragmento:
"Kiaj saĝaj vortoj! [. . .] Amara, desapontiga kaj
eĉ desperiga konstato restas, ke la grandega plimulto de la
esperantistoj neniam konsekvencis. Ili heredigis al infanoj la
nacion kaj la religion, sed ne la lingvon, kvankam, laŭ mia
profunda konvinko, tio estas la sola garantio por ĝia
naturiĝo kaj transdaŭro, se ne paroli pri la realigo de
la sennaciisma idealo de [. . .] Lanti" (<a href="#haupenthal" class="pginternal">HAUPENTHAL</a>, p. 5).
Nu, la pretendoj pri raŭmismeco de Zamenhof respondas al la
sama bezono legitimi siajn teoriojn per rekreado de mitoj,
reskribado de la historio, reformulado de la pasintaĵo:
ĉio antaŭa kio bonas, apartenas al ni. Jen Manuel de
Seabra: "Tuj post la inicado de Esperanto unue Zamenhof
verkis, faris literaturon, enprofundiĝis en la ĵus
iniciatitan lingvon. Ja Zamenhof mem estis la unua raŭmisto.
Ĉar, fakte, kion volas la raŭmistoj? Ili volas
enprofundiĝi, krei veran, profundan kulturon per Esperanto.
Sed pro tio oni ne povas diri, ke ili ne estas finvenkistoj.
Simple, ili prefere pli priokupiĝas pri kvalito ol pri
kvanto" (<a href="#seabra" class="pginternal">SEABRA</a>, p. 27). Pli ol simple, simplege. Sed por
tia rajdado ne necesas la selo! Ke Zamenhof estis la unua
raŭmisto, ke Jesuo estis la unua komunisto, kaj ke
raŭmistoj okupiĝas pli pri kvalito ol pri kvanto, nu,
ĉion ĉi ni jam de longe scias! Nome, laŭ la vortoj
de Piron, ke foiristoj agas prave kaj saĝe, dum pracelistoj
malpravas kaj stultas.

</p><p>

Bedaŭrinde ne nur Seabra benas foirismon leĝere kaj
facil-anime. En junularaj rondoj, kie cirkulas manpleno da
remaĉitaj frazoj kaj muelitaj sloganoj, ankoraŭ estas
mode diri sin raŭmisto. En unu el siaj cetere rekomendindaj
komiksoj<a class="notosigno pginternal" href="#glkomikso">[*]</a> Arnau Torras skribas, ke LF
estas "oazo de kulturo en dezerto de praesperantismo"
(<a href="#tutusaus" class="pginternal">TORRAS I TUTUSAUS</a>, p. 16), kvankam verdire li devintus paroli
pri "kloako da cenzuro en oceanon (aŭ, modeste,
mareton) de liberpensismo". Eĉ Aleksander
Korĵenkov prezentas en la revuo <i>La Ondo de Esperanto</i>,
kiun li redaktas, artikolon de Silfer, dirante, ke tiu ĉi
"estas plejofte konata kiel la voĉo de la heterodoksa
opozicio en Esperantio", kaj nomante lin 'disidento'!
(<a href="#silfer97-2" class="pginternal">SILFER 1997 [2]</a>). Tamen la afero progresas: en la 41a Internacia
Seminario de Germana Esperanto-Junularo (Traben-Trarbach,
27.12.97- 03.01.98) mi prezentis resumon de tiu ĉi teksto en
formo de prelego titolita <i>Demagogoj en Esperantujo</i> kun
varma akcepto fare de nombra kaj simpatia publiko. Sekvis debato,
kaj poste diversaj homoj nejunaj kaj junaj, inter ili aktivuloj
de la E-junularoj germana, itala kaj svisa, ekrakontis al mi
siajn spertojn kun la kiasa paro.

</p><p>

Por faciligi al spontanaj koop-apostoloj kaj akolitoj la taskon
persvadi skeptikulojn, mi proponas pilolan version de la
manifesto, kiun mi nomas


</p><blockquote class="kursiva"><div>

  <h4>La silogismo de Raŭmo</h4>

<p>

  [El la esperantistaro] nur raŭmistoj inteligentas.<br>
  Nu, nur ni [speciale Giorgio kaj Perla] raŭmistas.<br>
  Do, nur ni inteligentas.


</p></div></blockquote><div class="pg_body_wrapper">

Tiel la civito ŝparos tunojn da papero! Sed foirisman
tekston oni ankaŭ komparu kun reklamo pri burgeroj</div><div class="pg_body_wrapper"><a class="notosigno pginternal" href="#glburgero">[*]</a></div><div class="pg_body_wrapper">
aŭ lavpulvoro. Kiel skribas la usona
eseisto Neil Postman (</div><div class="pg_body_wrapper"><a href="#ramonet" class="pginternal">RAMONET</a></div><div class="pg_body_wrapper">, p. 73), "reklamo de
McDonalds, ekzemple, ne estas serio de asertoj kontroleblaj kaj
logike prezentitaj. Ĝi estas enscenigo — aŭ, se
oni tion preferas, mitologio — de tre belaj personoj kiuj
vendas, aĉetas kaj manĝas burgerojn kaj elmontras
ekstazan feliĉon. [. . .] Reklamo povas plaĉi aŭ
ne plaĉi. Oni ne povas ĝin refuti." Sufiĉas
vidigi sur televida ekrano aktoron kun blanka kitelo en falsa
laboratorio por ke la publiko ekaĉetu la saman markon de
lavpulvoro, kiun li tenas mane. Kiel skribis unu el la apostoloj
de raŭmismo (</div><div class="pg_body_wrapper"><a href="#leyk1" class="pginternal">LEYK</a></div><div class="pg_body_wrapper"> 1985, p.17, 58), simplas la receptoj por
fari sukcespropagandon, kaj LF nesupereble aplikas ilin.
Ĝuste tiel logas, tentas foirismo: per ĉantado de
kantiko, per belsonaj sed pufaj, blufaj logatomoj; per asertoj
nerefuteblaj, kiel en la filmo </div><div class="pg_body_wrapper"><i>La lakta vojo</i></div><div class="pg_body_wrapper"> (Luis
Buñuel, 1970). Kaj tamen ĉi aktorado sufiĉe
lertas, por ke Silfer paradu kiel unu el niaj plej gravaj
verkistoj, esperantologoj, ideologoj . . . kaj disidentoj!

</div><p>

Mi jam diris, ke foirismo estas produkto de institucio, kaj
montris ĝian similon kun religio. Laŭ la klasifiko de
sektoj fare de B. R. Wilson, laŭ kiu en la realo ĉiu
sekto kombinas en si elementojn de diversaj tipoj (<a href="#dobbelaere" class="pginternal">DOBBELAERE</a>),
foirismo similas al la sektotipoj konverta (volanta
ŝanĝi la homon) kaj introvertita (retiranta sin de la
mondo), sed apenaŭ al la tipo adventista aŭ revolucia,
volanta ŝanĝi la mondon: laŭ mia scio LF-koop
neniam provis ŝanĝi la burokratecan UEA de interne,
krom flankaj kaj disfojaj provoj pri TEJO pro la intereso uzi la
Internaciajn Junularajn Kongresojn kiel varbejojn.

</p><p>

Foirismo, por resti atentinda, devis fuĝi antaŭen,
<i>evolui</i>, iĝi pli rigora kaj ekstrema en siaj
postulatoj. La kvintezo montras ĝian imitadon de politika
partio, kun kvinpunkta programo <i>demokrate elektita</i>. Sed la
koop-partio, por iĝi sukcesa varo, kiun ideologion disvendu?
Elementaĵo, kara Watson. La plej modan: naciismon,
gentismon, <i>etnismon</i>. Esperantan naciismon — kia
oksimoro! Malmirinde, des pli ke amasego da aŭtoroj, plej
laste (el mia legpunkto) Jon Juaristi (<a href="#juaristi" class="pginternal">JUARISTI</a>, p. 146, 225),
difinas naciismon jene: politika religio, sekulara religio.
Aŭ Daniel Goldhagen: "[. . .] Plia ideologio (kaj
ĝiaj subkuŝantaj emocioj), kiu ŝajnas reaperi kaj
malaperi daŭre plu kaj plu estas naciismo" (<a href="#goldhagen" class="pginternal">GOLDHAGEN</a>,
p. 45). Ne strange, ke ĝi reaperas eĉ en Esperantujo!

</p><p>

Vanuis<a class="notosigno pginternal" href="#glvanui">[*]</a> la mildiga 'kvazaŭ' de la
manifesto. La unua tezo diras tutsimple, ke "la esperanto
komunumo estas diaspora lingva minoritato". <i>Estas</i>. La
vorto 'diasporo' montras bildon elektitan kiel modelon. Kvankam
povus temi ankaŭ pri la diasporoj armena, cigana, kurda
aŭ palestina, mencioj kaj aludoj en diversaj tekstoj indikas
rektan inspiriĝon el la juda diasporo, ekzemple: "La
Esperanto-komunumo estas socia fenomeno kiu nur parte koincidas
kun la Esperanto-movadoj, same kiel la juda popolo nur parte
identiĝas kun la cionismaj organizoj" (<a href="#silfer85" class="pginternal">SILFER</a> 1985, p.
113); ankaŭ oponanto pri aliaj temoj sam-opinias
ĉi-punkte (<a href="#tishljar85" class="pginternal">TIŜLJAR</a> 1985, p.136-137). Tamen nur inspiro
ne sufiĉas. Necesas ankaŭ legitimi la motivaron per
citoj, per ekzemploj el aŭtoritataj fontoj. Kiel ni vidis,
proklamante la opinion de Zamenhof malprava, Lindstedt pekis.
Sekve, necesis alvoki pastron por ekzorci la herezulon. Ĉar
kion alian povus signifi 'François Degoul, zamenhofologo'?
Unue mi miris, ke oni ne skribis 'Profesoro Doktoro pri
Zamenhofologio', kvankam pli amuza estus (laŭ la stilo de
NAGATA Akiko) 'zamenhofikisto'. Poste mi ekkomprenis, ke en nia
lingvujo nur zamenhofologo povas ludi la rolon de pastro aŭ,
pli ĝuste, de mago, kies asertojn ne eblas refuti.

</p><p>

Mi mem sintenas nek por nek kontraŭ denaskismo. La ekzisto
de denaskaj esperantistoj nek ĝenas nek entuziasmigas min.
Lastatempe mi eksciis danke al Jouko Lindstedt kaj Renato
Corsetti, ke du trionoj de la gepatraj paroj kun denaskigitaj
filoj konsistas el viro kaj virino samlingvaj kaj samgentaj, kio,
sincere, surprizis min. Ne nur tial, ke temas pri zorge
kaŝita fakto, ignorata de niaj mensogemaj kaj troigemaj
propagandistoj, sed ankaŭ ĉar mi bone komprenis nur la
denaskismon de la alia triono. Sed en la reta diskutforumo de
denaskigintoj, DENASK-L, mi trovis bonan argumenton apoge al la
plimulto: frua dulingviĝo de infano estas valoraĵo en
si mem. Ne tiom gravas la lingvoj, ĉu esperanto kaj la
hungara, ĉu la galega kaj sanskrito. Por foiristoj la valoro
kuŝas aliloke: en la serĉado de identeco. Samkiel
"la hispanan kulturon fine de la [19a] jarcento karakterizas
indiĝenismo, serĉado de radikoj iberaj, keltaj aŭ
kelt-iberaj" (<a href="#juaristi" class="pginternal">JUARISTI</a>, p. 95), tiel diasporismon markas
stranga insisto pri denaskeco. Ĉu la Forumo por la E-Civito
proponos paŝi de denaskismo al naskismo? Franco, Mussolini
kaj Le Pen ne hezitis. Oni provu imagi, kadre de la emo al
pseŭdokleraj sloganoj, alvokon kiel '<i>Kreskigo de
minoritato per instigo de natalitato</i>' (subskributan de
Esperanta Le Pen-Centro).

</p><p>

Pri diasporismo, t.e. konceptado de la E-komunumo kiel
disiĝinta tra landoj loĝataj de neesperantistoj (tia
koncepto, estiel metaforo, kreas en la menso mitan bildon kun
konsekvencaj trajtoj), mi povas ripeti du argumentojn el iama
artikolo (<a href="#camacho94" class="pginternal">CAMACHO 1994</a>, p. 27):

</p><blockquote class="kursiva"><div>

  1. Kiel la juda, la armena aŭ la cigana diasporoj, la
  esperanta havus karakteron de gento kaj, eĉ pli ol la
  juda, de mem-elektita gento. Esperantisto sentus sin antaŭ
  ĉio esperantisto (substantive), kaj nur poste (kaj do
  adjektive) hispana, lapona aŭ japana. Ekster esperanta
  medio esperantisto sentus sin sola, inter fremduloj; male, en
  esperantista medio li sentus sin inter fratoj, kvazaŭ
  inter sangofratoj. Streĉite ĝis ekstremo, evidente
  ĉi maniero koncepti esperantecon perfekte respegulas la
  samideecon de multaj movadanoj, kiuj iĝis esperantistoj
  por maski la mankon de rilatoj en sia propra komunumo; temas
  pri homoj kun komunikaj problemoj, kiuj kun apertaj brakoj
  bonvenigas la fikcion, ke por kelkaj semajnoj eblas esti
  esperantisto kaj nur esperantisto. Resume: homoj sen radikoj,
  skizofreniaj en sia ĉiutaga vivo, por kiuj esperanto kaj
  esperantismo iĝis la plej grava afero en la mondo (pli ol
  militoj, pli ol muziko, pli ol amoro). Nu, tia mi ne estas
  (aŭ almenaŭ tia mi ne volas esti).

<p>

  2. Kiel la gentaj diasporoj, la esperanta originus el praa
  disiĝo de popolo. Ĝuste tion signifas la vorto
  diasporo: disiĝo, dissemiĝo, malkuniĝo. Mi mem
  preferas koncepti esperantecon tiel, ke mi aliĝas al la
  projekto, lingvo kaj ideo de Lazaro Zamenhof (parte aŭ
  tute aŭ diversgrade, laŭ mia bontrovo), same kiel mi
  povas aliĝi (aktive aŭ pasive) al la agado de
  Greenpeace, Amnestio Internacia, Internacia PEN-Klubo aŭ
  Mensa, kaj ne pro tio mi aŭtomate iĝus ano de
  diasporo. Krome, la koncepto diasporo mem implicas strebon al
  kuniĝo, al rekuniĝo. Jen kial mi opinias ĝin
  funde finvenkisma, jarmilisma, mesiisma. Uzante kaj akceptante
  ĝin ni plene pravigas tiujn, kiuj rigardas nin sekto.

</p></div></blockquote><div class="pg_body_wrapper">

Mi nur aldonus, ke diasporismo implicas du elektitecojn. La unua,
</div><div class="pg_body_wrapper"><i>la esperantistoj kiel elektita popolo</i></div><div class="pg_body_wrapper">, igas onin kredi sin
elito kontraste kun 'la ekstera mondo' (kion mi ŝerce nomas
'la normaluloj'). La dua, </div><div class="pg_body_wrapper"><i>la esperantistoj kiel elektita
familio</i></div><div class="pg_body_wrapper">, retroviĝas en kantoj kiel </div><div class="pg_body_wrapper"><i>IS</i></div><div class="pg_body_wrapper"> kaj
</div><div class="pg_body_wrapper"><i>Sola</i></div><div class="pg_body_wrapper">, de la rokbando</div><div class="pg_body_wrapper"><a class="notosigno pginternal" href="#glroko">[*]</a></div>
<div class="pg_body_wrapper"><i>Amplifiki</i></div><div class="pg_body_wrapper">, modeloj de himno por renkontiĝdependaj
homoj senradikaj. Ambaŭ tipoj de elektiteco signifas izolon,
izoliĝon. Tial, ke ne eblas teni sin konstante ekster la
fremda normala mondo, ofte rezultas, ke esperantistoj kondutas
skizofrenie. Jen palpebla krizo de identeco, ĉu ne?

</div><p>

Aliflanke naciismo, pli ol serĉi identecon, kreas ĝin:
"[. . .] la popoloj aŭ la gentaj aŭ naciaj
identecoj ĉiam estas inventoj aŭ miskreaĵoj
fonditaj sur historia legitimo [. . .]" (<a href="#sanchez92" class="pginternal">SÁNCHEZ
FERLOSIO</a> 1992, p. 320). Naciismo senkompromise aplikas la jenan
hipotezon, tre diskuteblan kiam temas pri esperanto (persone mi
preferas diri "mi parolas esperanton" al la esencisma
"mi <i>estas</i> esperantisto"): "Ĉiu lingvo
havas du funkciojn: la komunikan kaj la identecan. Ĝi estas
la ĉefa kaj plej klara signo pri onia aparteno al iu
grupo" (<a href="#tishljar97" class="pginternal">TIŜLJAR</a> 1997). Kontraste kun UEA, uzanta la
<i>melonon</i> (la jubilean simbolon), LF-koop ne evitas la
verdan stelon nek, almenaŭ provizore, la dikliteran
frontispicon de <i>Heroldo</i>. La kooperativaj provoj krei
propran folkloron ne montriĝis tre sukcesaj: la grupo
<i>Kajto</i> vivas for de ilia sfero, kaj la rokbandoj
<i>Amplifiki</i> kaj <i>Persone</i> rapide eskapis
enkaptiĝon. Kion diri pri teatro kaj kin-arto? La bezono
disponi indiĝenan kinhistorion igis LFn porparoli ĝis
naŭzo filmon milprocente stultan kaj seninteresan,
<i>Angoroj</i> (Jacques-Louis Mahé, 1964; vd.
<a href="#fernandez" class="pginternal">FERNÁNDEZ</a>).

</p><p>

Bedaŭrinde por iliaj celoj, la folklorigebla paseo de ni
esperantistoj tro magras. Provu ŝerci per literatura aludo
en renkontiĝo aŭ kongreso (<a href="#melnikov" class="pginternal">MELNIKOV</a>)! Sed tute ne
gravas: restas la futuro. La futuron eblas plugi kaj tajli
senprobleme kaj, jen la avantaĝo, senhaste. Civito, laŭ
la kvara tezo, "estas ankaŭ realaĵo kun komuna
destino". <i>Destino</i>. <i>Komuna</i>. Diable! Ĉe
nura aŭdo de ambaŭ vortoj mi ektremas. Ne pro nenio.
Komparu kun la galimatia diro de José Antonio Primo de
Rivera, fondinto en 1933 de falangismo, hispana versio de
faŝismo, ke Hispanujo estas "destin-unuaĵo en lo
universala" (<i>una unidad de destino en lo universal</i>).
Pli bele sonas la frazo de la filozofo José Ortega y
Gasset, ke patrujo estas "alloga projekto por kunvivo"
(<i>un proyecto sugestivo de vida en común</i>), sed kiel
realigi ĝin por komunumo senteritoria, krom se
Unuiĝintaj Nacioj disponigus al la mondaj esperantistoj
terpeceton sur kiu ekkonstrui proprajn landon kaj ŝtaton?
Ĉu tion celas la esprimo "survoje al pli alta
ŝtupo: tiu de (grandparte difinota) civito" (kvina
tezo)? La civito kiel antaŭŝtupo de la esperanta
geto<a class="notosigno pginternal" href="#glgeto">[*]</a>? Ne, klare ne. Tial Giorgio kaj Perla
elektis redakton pli proksiman al Primo, ol al Ortega. Ĉar
temas pri plano vole kaj dole nerealigebla, ĥimera.

</p><p>

Refoje ni staras antaŭ la ĝemeleco de religio kaj
naciismo: "Al <i>lanta</i> amaso respondas <i>fora</i> celo.
Oni obstine avancas ale al nemovebla celo, kaj dumvoje oni devas
resti kunaj. La vojo longas, plenas je nekonataj obstakloj kaj je
danĝeroj ĉie minacaj. [. . .] Trian formon prezentas la
amasoj, kiujn koncernas celo nevidebla kaj neatingebla
ĉi-vive. [. . .] La grandaj religioj sukcesis majstri
ĉi procezon proksimiĝi lante al la celo. [. . .] La
transmondon, male, kun siaj beatuloj, ne povas trafi tiaj
katastrofoj. Ĝi vivas nur el la kredo, kaj nur en la kredo
eblas atingi ĝin. La lanta amaso de kristismo ekdisfalis,
kiam la kredo je transmondo komencis diseriĝi"
(<a href="#canetti" class="pginternal">CANETTI</a>, p. 34-36).

</p><p>

Por ke la <i>amaseto</i> de raŭmistoj ne disfalu, nepras
eduki ilin, kiel asertas la kvina tezo: "Tiuj renkontoj
estas esencaj por la vivo de nia civito, se ili donas la
ŝancon reciproke edukiĝi kaj integriĝi".
Ĉar temos pri civito sen urbo, sen fizika ekzisto, alivorte
pri virtuala civito, necesas dorloti ĝiajn
konkretiĝojn: "Tiurilate, kulturcentroj kaj E-domoj
havas apartan signifon kaj specifan mision". Releginte
ĉi frazon mi min demandas, ĉu ĝi aplikeblas
ankaŭ al la Centra Oficejo de UEA, aŭ al kulturejoj
netentaklumitaj, nesilferumitaj. Kion signifas en ĝi la
adjektivoj 'aparta' kaj 'specifa'? Fine, la vorto 'misio'
perfekte kompletigas la pli fruan 'destino'. Temas pri la
liturgio de l' foiro. Kaj la kvintezon oni devas mantri . . .

</p><p>

Ĉio ĉi sonas absurde al normalaj homoj, sed ne al ili.
Antaŭ longa tempo Silfer skribis paĝon escepte
legindan, kiun laŭvorte aperigis numero de <i>Heroldo</i> de
1997 kun subskribo de neniu alia ol (kia koincido!) Perla
Martinelli. Jen la perlo: "La Manifesto ne rekte sugestas,
sed implicas alian direkton, speciale por neneŭtralaj fakaj
asocioj, ekzemple la religiaj. Tial ke la esperantisteco estas
konceptita kiel 'aparteno al mem elektita diaspora lingva
minoritato', ekzemple IKUE devus celi, ke la katolika eklezio
agnosku al ĝi saman statuson kiun ĝi agnoskis al 'Opus
Dei': internacia grupo kun propra episkopo — la
esperantlingvaj kristanoj ne devus dependi de la loka hierarkio,
sed rekte de propra strukturo" (<a href="#silfer85" class="pginternal">SILFER</a> 1985, p. 118). Ni jam
vidis, ke de proklamo al proklamo la 'kvazaŭ' iĝas
'kiel', t.e. 'malkvazaŭ'. Ni ankoraŭ ne havas <i>verdan
episkopon</i> nek <i>verdan sindikaton</i>, kvankam la deklaroj
de la esperanta sekcio de Internacia PEN-Klubo, nome EPC, klare
indikas orientiĝon ne nur laŭlingvan, sed prefere
gentisman. Eble iam foiristoj sopiros al propra inica, teozofia
kulto (kiel volintus por eŭskoj F. Krutwig, iama ideologo de
ETA; vd. <a href="#juaristi" class="pginternal">JUARISTI</a>, p. 292) aŭ al propra, identiga lingvo
(<i>koopük</i> aŭ <i>lofopük</i>). Sed kial
li/ŝi ne prezentis kiel ekzemplon la plej popularajn
aktivejojn de naciismo? Ĉu imageblas io supera al tutmonda
futbalteamo reprezentanta Esperantujon, fervore apogata de niaj
verdaj huliganoj? Aŭ al propra, aparta olimpika teamaro por
partopreni distingeble en la Olimpiaj Ludoj . . .?

</p><p>

En la Forumo de la E-Civito mi vidas embrieton de surogata nacio,
de virtuala ŝtato. Temas pri denaske morta projekto, sed
ĝia plur-akta prezentado (en teatra senco) al la publiko
povas damaĝi serioze la internan kaj eksteran agadojn de
UEA. Certe UEA montriĝas, de jardekoj, burokrateca, ne tiom
en la Centra Oficejo mem (por tutmonda asocio, la nombro de
salajruloj ridinde malgrandas) kiel en la gvid-organoj, konkrete
la komitato. Tion mi diras ne el propra sperto, kvankam en 1987
mi havis la plezuron elteni kunsidojn de la komitato de TEJO en
Krakovo, longajn kaj pezajn kiel kaĉalota kolbaso. Sed kian
utilon havus ataki UEAn de ekstere, detru-cele? La sperto pri NEM
(Neŭtrala Esperanto-Movado) devus sufiĉi. Oni provu
reformi ĝin de interne. Ĉar necesas novaj ideoj, novaj
homoj kiuj sin engaĝu perestrojki<a class="notosigno pginternal" href="#glperestrojko">[*]</a>
la asocion, fari ĝin pli veka kaj vigla.

</p><p>

Evidente la solvo ne troviĝas en <i>Kiasa Parko</i><a class="notosigno pginternal" href="#noto9">[9]</a>.
Raŭmismo velkis, foirismo
ŝtonas. Modas ornami hejmojn per fosilioj, kiujn oni
starigas en la salono, apud la teleo<a class="notosigno pginternal" href="#glteleo">[*]</a>,
sed Esperantujo bezonas freŝan limfon. Kaj vi, leganto,
probable vin demandas, tute prave: jes ja, sed kion tiu ĉi
sinjoro Camacho mem proponas?

</p><p>

Nu, por komenci, alian komparon, metaforon, bildon pri ni. Eugene
de Zilah preferas pensi pri <i>fraternitato</i>, t.e. fratosocio
(<a href="#zilah95" class="pginternal">de ZILAH</a> 1995). Mi, pri arĥipelago, insularo, lingva
mikronezio. Insularo Esperanto: ne ĉiam oni scias sur unu
insulo pri okazaĵoj en alia. Ĉu verkistoj kiel Leen
Deij, Kris Long, István Nemere, Nicolino Rossi aŭ
Manuel de Seabra iel reagis ĉe la aŭtodafeo
kontraŭ ilia kolego Lindstedt? Se io tia okazis, informo pri
ĝi ne atingis mian insulon. (Min tamen ŝokas, sed ne
plu surprizas, la obstina muteco de Esperanta PUN-Centro . . .).

</p><p>

Ni formas diversgentan grupon, kies plej grava komuna trajto
estas la diverseco (kvankam laŭ aĝogrupoj,
laŭprofesie kaj laŭklase temas pri komunumo sufiĉe
homogena; vd. RAŜIĈ). Jen la plej difina trajto de la
esperanto-parolantoj: nia komuna negenteco, t.e. nia neaparteno,
nekunaparteno al unu gento, popolo aŭ nacio. Frazoj kiel
"Ni esperantistoj fakte estas etno [. . .] kaj ne necesas
timi diri tion malflustre" (<a href="#goncharov" class="pginternal">GONĈAROV</a>, p. 7), "La
e-socio reale ekzistas kaj vivas surbaze de propraj valoroj kaj
tradicioj" aŭ "El la movado ĝi relative frue
transformiĝis al socio, lingva socio, lingva komunumo. Kaj
stabiliĝis kiel tia" (<a href="#leyk2" class="pginternal">LEYK</a> 1987, resp. p. 21, 11) ne
priskribas la realon, sed preskribas ĝin laŭ
meĥanismo, kiun angloj nomas <i>wishful thinking</i> —
revpensado. La komunajn valorojn mi nenie vidas, eĉ ne pri
la lingvo mem, kaj miajn sam'ide'an'o'j'n mi kalkulus per la
fingroj de ambaŭ manoj. Ni esperantistoj konsistigas
malnacion, malgenton, malpopolon (jen kio plaĉas al mi!).
Komune ni havas lingvon nek hereditan nek heredan. Esperanto mem
ne estas nia komuna lingvo, kiel diasporistoj supozas, sed nia
komuna interlingvo. Same pri nia kulturo: interkulturo.
Interliteraturo. Kiam mi legas romanon de Trevor Steele aŭ
de Karolo Piĉ, poemojn de István Ertl aŭ de Mao
Zifu, mi legas ion esperantan sed samtempe resp. aŭstralian,
ĉeĥan, hungaran, ĥinan (ĉinoj pardonu ĉi
momentan praismon!); mi legas hajkon originale verkitan de japano
("Post uragano [. . .]", de TOMITA Tomu, en
<i>Esperanta antologio</i>), sed mi legas ĝin senpere, la
originalon mem — sen-egala vivosperto! Kaj tiel plu. Sed
oni imagu personon, E-patrioton, kiu decidus legi nur librojn
verkitajn originale en esperanto: la horizontoj de tia homo
restus ekstreme limigitaj, eĉ se internacie aŭ
<i>transnacie</i> limigitaj. Parencan ideon formulas aliprefikse
la redaktoro de <i>La Gazeto</i>: "Nia lingvo estas
superlingvo havanta por historio kaj lingvoniveloj, tio estas por
kulturo, la historion kaj lingvonivelojn, tio estas la kulturojn,
de siaj fontolingvoj" (<a href="#zilah97" class="pginternal">de ZILAH</a> 1997).

</p><p>

Esperantan patriotismon aŭ ŝovinismon ni evitu kiel
viruson. Estas interese kaj timige konstati, el kiaj
<i>naivaj</i> ideoj kaj tekstoj naciismaj ĝermis la vojo
kondukonta jardekojn poste al la eŭska terorisma organizo
ETA (<a href="#juaristi" class="pginternal">JUARISTI</a>), aŭ distingi la gvidan rolon de l'
<i>Memorando de la Serba Akademio de Sciencoj kaj Artoj</i>, kun
dato 24.09.1986 (<a href="#silber" class="pginternal">SILBER</a>, p. 29-35), alkonduke al la ankoraŭ
ne finita jugoslava milito. Bonŝance ni pokas kaj ne amokas,
maksimume insultas, adultas kaj envultas; sed kion pensi pri la
sekva alineo, kun retoriko inspirita de Marso kaj Areso (<a href="#silfer97-2" class="pginternal">SILFER
1997 [2]</a>)?: "Mi timas, ke tro rapide falos la konfido pri la
finvenkismaj strukturoj, kaj ekestos krizo de identeco ĉe la
tradicia esperantistaro, antaŭ ol la raŭmisma fronto
estos preta transpreni pli vastajn respondecojn en la intereso de
la tuta esperanta civito."

</p><p>

Afekta timo . . . kaj gilotinaj eĥoj. Mi finu per plia
metaforo: ni estas kvar ranoj en marĉo, kvar ranoj kun nobla
hobio. Tiusence oni povus pli trafe kompari nin kun
sciencfikciuloj, kiuj, same kiel ni, eldonas librojn kaj revuojn,
kongresas kaj seminarias, korespondas, dediĉas sufiĉan
atenton al trupo da diversnaciaj verkistoj kaj, fine, opinias
sian okupon la plej grava en la mondo, amen. <i>Amen</i>.

</p><p class="datolinio">Ikselo (Bruselo, Belgujo), januaro 1998</p>



<h3> <a id="notoj">Notoj</a></h3>


<div class="pg_body_wrapper"><a id="noto1">
[1].</a></div><div class="pg_body_wrapper"> En la unua senco PIVa; por la dua Gerrit Berveling proponas
'ortodoksia'.

</div><p>

<a id="noto2">
[2].</a> Malgraŭ PIV, ĉi tiu signifo de 'korekta' ne nepre
evitindas. Kiel klarigas Bertilo Wennergren, temas pri a-vortoj
(adjektivoj) el agaj radikoj, ricevintaj ecan signifon similan
sed ne identan al tiu de la respondaj 'ita'-formoj. Tiel ni
havas, apud 'korekta', tutan serion da parencaj vortoj: aperta
(aperti = malfermi), falsa, fuŝa, kaŝa, komplika, veka.

</p><p>

<a id="noto3">
[3].</a> Bedaŭrinde mi ne sukcesas rekrei la supersignojn de la
kroata lingvo per la cetere sufiĉe bona programo
<i>Ĉapelilo 2.0</i>.

</p><p>

<a id="noto4">
[4].</a> Parenteze, mi ĉiam suspektis, ke la vorto
<i>desupri</i> ne naskiĝis spontane el la langopinto de s-ro
Ajnulo, skiema sed nekonata svisa esperantisto. Intertempe mi
trafis ĝin en la antaŭparolo de Henri Vatré al
<i>Humoroj</i>, de 1969. Ĉu solvo de la mistero?

</p><p>

<a id="noto5">
[5].</a> La komplimenton <i>intelekte malhonesta</i> uzis ja Silfer
mem pri Gudskov (pri tio poste).

</p><p>

<a id="noto6">
[6].</a> Padanujo, aŭ Padanio, aŭ eble eĉ Padlando,
laŭ la nomo de l' rivero Pado.

</p><p>

<a id="noto7">
[7].</a> En esperanto la artikolo foje servas por montri, ke
adjektivo estas substantive uzata. Ofte oni subkomprenas
substantivon (tamen ne ĉiam). Ekzemple, en la zamenhofa
frazo "mi devis oferi la agrablan pro la utila", oni
povus subkompreni la vortojn "afero",
"(t)io", "ĉio", "umo" post
ambaŭ adjektivoj, kvankam la signifo de ĉi frazo
verdire pli proksimas al "mi devis oferi agrablon pro
utilo". Kelkaj aŭtoroj imitis la neŭtran artikolon
de latinidaj lingvoj per plej bazaj elementoj de esperanto, jene:
"la agrabla" fakte signifas "la agrabla tio"
aŭ "la agrabla ĉio", alivorte "la
agrabla o", ali-orde "la o agrabla", "l' o
agrabla". El tio ni ricevus la frazon "mi devis oferi
l' on agrablan pro l' o utila". Sed, samkiel "la"
estas ia speco de senfinaĵa, nemarkita, nedeklinaciebla
adjektivo (oni ne diras "mi vidas *lajn domojn"), povus
ekzisti konciza kvazaŭsubstantiva ekvivalento sendeklinacia,
nome "lo", kun jena rezulto: "mi devis oferi lo
agrablan pro lo utila". Nu, same "l' o" kiel
"lo" disfoje aperas en prozaj tekstoj de aŭtoroj,
kiuj bezonas artikoli aŭ esei en lingvaĵo nuancoplena,
tre preciza. Aliflanke, foje oni uzas singularan substantivon
(aŭ, kiel diras Bertilo Wennergren, ununombran o-vorton) kun
"la" ne pri certa konata individuo, sed pri unu imagata
ekzemplero, kiu simbolas la tuta specon, precipe en filozofieca
stilo. Zamenhofa ekzemplo: "kian profiton havas la homo de
ĉiuj siaj laboroj, kiujn li laboras sub la suno?", kie
"la homo" signifas aŭ egalas al "(ĉiu)
homo", "(ĉiuj) homoj", "la homoj",
"la homaro". Sed fakte temas pri "la koncepto
'homo'", "la abstrakto 'homo'", "la absoluto
'homo'". Alivorte: "l' o homo" aŭ, koncize
kaj sinteze, "lo homo". Krom en filozofiaj tekstoj, tiu
ĉi nuanco tre malofte estas bezonata, kvankam ĝi povas
montriĝi utila ankaŭ en unu-du frazoj de longa
aliĝenra prozaĵo.

</p><p>

<a id="noto8">
[8].</a> Aludo al la robota policisto ĉefrola en la filmo
<i>Robokopo</i> (<i>Robocop</i>, de Paul Verhoeven, 1987).

</p><p>

<a id="noto9">
[9].</a> Plia kina aludo, ĉi-foje al la filmo <i>Ĵurasa
Parko</i> (<i>Jurassic Park</i>, de Steven Spielberg, 1993; vd.
en <i>Kontakto</i>, n-ro 136 (1993:4), p. 14), temanta i.a. pri
tiranosaŭroj<a class="notosigno pginternal" href="#gltiranosauro">[*]</a>.




</p><h3> <a id="glosoj">Glosoj [*]</a></h3>


<table data-summary="fontoj por glosoj">

<tbody><tr><td><i>ĉsv</i></td><td><i>La
ĉapo de la sterko-vermo, [Jorge Camacho], eld. La
KancerKliniko, 1995.</i></td></tr>

<tr><td><i>ek</i></td><td><i>Ekstremoj, Miguel
Fernández, Jorge Camacho, Gonçalo Neves, Liven Dek,
eld. IEM, 1997.</i></td></tr>

<tr><td><i>ess</i></td><td><i>El la sonoraj
soloj, Miguel Fernández, eld. IEM,
1996.</i></td></tr>

<tr><td><i>lp</i></td><td><i>Letero el
Palestino, [Jorge Camacho], eld. La KancerKliniko,
1990.</i></td></tr>

<tr><td><i>mmi</i></td><td><i>La Majstro kaj
Martinelli, [Jorge Camacho], eld. Iltis-Eldonejo,
1993.</i></td></tr>

<tr><td><i>mp</i></td><td><i>(Deklingva)
Manlibro pri Politiko, editoris Stefan Maul, eld. FEL,
1994.</i></td></tr>

<tr><td><i>ng</i></td><td><i>Neologisma
glosaro, Henri Vatré, eld. Artur E. Iltis,
1989.</i></td></tr>

<tr><td><i>npv</i></td><td><i>Nepivaj vortoj,
André Cherpillod, eld. la aŭtoro,
1988.</i></td></tr>

<tr><td><i>s</i></td><td><i>Suplemento de PIV,
G. Waringhien k.a., eld. SAT, 1987.</i></td></tr>

<tr><td><i>tb</i></td><td><i>Tirano Banderas,
Ramón M. del Valle-Inclán, trad. Fernando de Diego,
eld. HEF, 1993.</i></td></tr>

<tr><td><i>vsp</i></td><td><i>En varma, somera
postmido, rakonto de Aitor Arana, trad. Joxemari Sarasua,
aperinta en La KancerKliniko, n-ro 84, okt./nov./dec.
1997.</i></td></tr>

</tbody></table>


<table data-summary="Glosoj de nekutimaj vortoj">

<tbody><tr><td style="vertical-align: TOP;"><a id="glburgero"><b>burgero.</b></a></td><td>kuirita
peco da pistita viando kun formo de plata disko, kiun oni kutime
metas manĝocele en tranĉitan panbulon kun fromaĝo,
cepringoj, spicaĵo aŭ saŭco ktp: burgerejo,
fiŝburgero, fromaĝburgero, furaĝburgero
(eŭfemisme nomata 'vegetara burgero'); en <i>[ĉsv,
ek]</i> mi uzis la formon 'hamburgaĵo'.</td></tr>

<tr><td style="vertical-align: TOP;"><a id="gleusko"><b>eŭsko.</b></a></td><td><i>[ek,
mmi]</i> vasko [el la eŭska].</td></tr>

<tr><td style="vertical-align: TOP;"><a id="glfetvo"><b>fetvo.</b></a></td><td><i>[npv]</i>
muftia decido.</td></tr>

<tr><td style="vertical-align: TOP;"><a id="glgeto"><b>geto.</b></a></td><td><i>[lp,
ng]</i> getto, ghetto.</td></tr>

<tr><td style="vertical-align: TOP;"><a id="glkarismo"><b>karismo.</b></a></td><td><i>[ng,
s]</i> aparta kapablo influi homojn, kiun grace ricevas profetoj,
mistkuloj k.s.; aŭtoritato bazita sur supernaturaj dotoj de
individuo en la estrado de homgrupo; granda prestiĝo de
escepta persono.</td></tr>

<tr><td style="vertical-align: TOP;"><a id="glkasedo"><b>kasedo.</b></a></td><td><i>[s]</i>
sonbendo: kasedilo, poŝkasedilo.</td></tr>

<tr><td style="vertical-align: TOP;"><a id="glkidnapi"><b>kidnapi.</b></a></td><td><i>[tb]</i>
(tr.) forkapti, forrabi personon por ricevi monon aŭ alian
kompenson kontraŭ ties liberigo.</td></tr>

<tr><td style="vertical-align: TOP;"><a id="glkomikso"><b>komikso.</b></a></td><td><i>[ek]</i>
plene ilustrita rakonto, felietona aŭ libroforma,
konsistanta el longa serio da bildoj.</td></tr>

<tr><td style="vertical-align: TOP;"><a id="gllo"><b>lo.</b></a></td><td><i>[vsp]</i>
'la -o', 'tio -a'; vd. <a href="#noto7" class="pginternal">noton 7</a>.</td></tr>

<tr><td style="vertical-align: TOP;"><a id="glmini"><b>mini-.</b></a></td><td><i>[npv]</i>
prefikso signifanta 'pli mallonga formo de io':
minijupo.</td></tr>

<tr><td style="vertical-align: TOP;"><a id="glperestrojko"><b>perestrojko.</b></a></td><td><i>[mp,
ek]</i> reforma politiko aplikita de kamarado Miĥail
Gorbaĉov en Sovet-Unio fine de la okdekaj jaroj konsistinta
en trakonstruo de la ŝtata strukturo.</td></tr>

<tr><td style="vertical-align: TOP;"><a id="glpolitburoo"><b>politburoo.</b></a></td><td>mallongigo
de 'politika buroo' (de la komunista partio), ĉefa
ŝtata gvid-organo en Sovet-Unio.</td></tr>

<tr><td style="vertical-align: TOP;"><a id="glroko"><b>rok(muzik)o.</b></a></td><td><i>[[s]]</i>
vd. en <i>[s]</i> sub 'rokenrolo', sed prefere aĉetu la
lastan diskon de <i>Persone</i>.</td></tr>

<tr><td style="vertical-align: TOP;"><a id="glteleo"><b>teleo.</b></a></td><td><i>[vsp]</i>
televidilo [familiare].</td></tr>

<tr><td style="vertical-align: TOP;"><a id="gltiranosauro"><b>tiranosaŭro.</b></a></td><td><i>[ng,
npv]</i> fosilia kretacea reptilio.</td></tr>

<tr><td style="vertical-align: TOP;"><a id="glvanui"><b>vanui.</b></a></td><td><i>[ĉsv,
ek, ess, lp, mmi, ng, tb]</i> (ntr.) malaperi.</td></tr>

</tbody></table>



<h3> <a id="autoro">La aŭtoro</a></h3>


<p>

Jorge CAMACHO (CORDÓN) [1 individua + 2 familiaj nomoj],
naskita en Zafra, Hispanujo, en 1966. Eklernis esperanton en
1980. Plurfoje premiita en la Belartaj Konkursoj de UEA. Membro
de la Akademio de Esperanto de 1992. Premio Grabowski en 1992.
Aŭtoro de multaj artikoloj kaj recenzoj. De 1995 laboras en
Bruselo kiel konferenca interpretisto de Eŭropa Unio, el la
lingvoj angla kaj finna al la hispana. Ĉefaj verkoj:
(traduke) <i>Astura bukedo</i>, <i>Letero el Palestino</i>;
(originale) <i>Sur la linio</i>, <i>Ibere libere</i> <a href="#twostars" class="pginternal">[**]</a>, <i>La Majstro kaj Martinelli</i>,
<i>La ĉapo de la sterko-vermo</i>, <i>Ekstremoj</i> <a href="#twostars" class="pginternal">[**]</a>

</p><p>

<a id="twostars">
[**]</a> kunaŭtore kun Liven Dek, Miguel Fernández kaj
Gonçalo Neves.



</p><h3> <a id="bibliografio">Bibliografio</a></h3>

<p>[kun pardonpeto al André Cherpillod
(<a href="#cherpillod" class="pginternal">CHERPILLOD</a>, p. 24), kiu prave fajfas pri ĉi tiaj
pedantaĵoj . . .]</p>


<ul>

<li><a id="alos">ALÒS, Hèctor, AULD, William, BERVELING, Gerrit
k.m.a.</a>: <i>Nefermita letero al la gazetaro</i>. En:
<b>Esperanto</b> 89. 1996: 1080, p. 74.</li>

<li><a id="camacho93">[CAMACHO, Jorge]</a>: <b>La Majstro kaj Martinelli</b>. (Repr. de la
eld. Budapest 1993.) Saarbrücken: Iltis-Eldonejo 1993. 30 p.
(Iltis-Serioj. I. Beletro originala. 10).</li>

<li><a id="camacho94">[CAMACHO, Jorge]</a>: <i>Silferologiaj studoj</i>. En: <b>La
Kancerkliniko</b> 17. 1994: 71, p. 24-27.</li>

<li><a id="canetti">CANETTI, Elias</a>: <b>Masa y poder</b> [<b>Amaso kaj potenco</b>;
originala titolo: <b>Masse und Macht</b>]. Madrid: Alianza
Editorial - Muchnik Editores 1987. 496 p. (El libro de bolsillo.
931).</li>

<li><a id="castilla">CASTILLA DEL PINO, Carlos</a>: [artikolo okaze de la prezento de lia
ese-libro <b>El delirio, un error necesario</b> [<b>Deliro -
necesa eraro</b>]]. En: <b>El País</b> 1998: 7560
(1998.01.24), p. 31.</li>

<li><a id="cherpillod">CHERPILLOD, André</a>: <b>La aglutinaj lingvoj kaj
Esperanto</b>. Courgenard: eld. la aŭtoro 1988, 24 p.</li>

<li><a id="conde_rey">CONDE REY, Marie-France, FELSZEGHY Judit, MARTINELLI Perla</a>:
<i>Kie(n) la softvaro?</i> En: <b>Literatura Foiro</b> 27. 1996:
168, p. 221-222.</li>

<li><a id="dashgupto">DAŜGUPTO, Probal</a>: <i>Post la Arkadioj (Recenza eseo)</i>.
En: <b>Fonto</b> 14. 1994: 163, p. 7-14.</li>

<li><a id="dobbelaere">DOBBELAERE, Karel</a>: <i>Sectes et nouveaux mouvements
religieux [Sektoj kaj novaj religiaj movadoj]</i>. En: <b>La
Revue Nouvelle</b> 1996: 11, p. 52-62.</li>

<li><a id="fernandez">FERNÁNDEZ, Miguel, [CAMACHO, Jorge] kaj VALÉN,
Antonio</a>: <i>Langvoroj</i>. En: <b>La Gazeto</b> 8. 1993: 48, p.
24-25.</li>

<li><a id="giorgi">de' GIORGI, Aldo</a>: <i>Reage al LG 60</i>. En: <b>La Gazeto</b> 12.
1997: 68, p. 26.</li>

<li><a id="goldhagen">GOLDHAGEN, Daniel Jonah</a>: <b>Hitler's willing executioners</b>
[<b>Hitleraj volontaj ekzekutistoj</b>]. London: Little, Brown
and Company 1996. 622 p.</li>

<li><a id="goncharov">GONĈAROV, Anatolo</a>: <i>Esperanta nostalgio - ĉuebla
fenomeno</i>. En: <b>La Gazeto</b> 12. 1997: 69, p. 6-7.</li>

<li><a id="gudskov">GUDSKOV, Nikolao</a>: <i>Kio ni estas por la ekstera mondo?</i> En:
<b>La Gazeto</b> 10. 1995: 59, p. 8-13.</li>

<li><a id="haupenthal">HAUPENTHAL, Reinhard</a>: <b>Pensoj okaze de la cent-jara jubileo de
Esperanto</b>. Saarbrücken: Artur E. Iltis 1987. 16 p.
(Jubilea Eldon-Serio. III. Esperantologio. 20).</li>

<li><a id="juaristi">JUARISTI, Jon</a>: <b>El bucle melancólico. Historias de
nacionalistas vascos</b> [<b>La melankolia buklo. Historioj de
eŭskaj naciistoj</b>]. Madrid: Espasa Calpe 1997. 390 p.</li>

<li><a id="lagrange">LAGRANGE, Georges</a>: <i>Demandoj, demandoj kaj respondoj</i>. En:
<b>Literatura Foiro</b> 27. 1997: 164, p. 315-324.</li>

<li>LEJZEROWICZ, Izrael: <b>El la "Verda Biblio". Kaj
Babiladoj kun Horaĉo Serĉer</b>. Budapest: Literatura
Mondo 1935. 104 p.</li>

<li>LEYK, Jerzy: <i>De geo- al heliocentra sistemo</i>. En: <b>Pola
Esperantisto</b> 1982: n-ro 3/4, p. 3-25.</li>

<li>LEYK, Jerzy: <i>Sociologia karakterizo de la
esperanto-movado</i>. En: <b>Zamenhof. Movado. Doktrino</b>.
Ryszard Kraŝko; Jerzy Leyk; Walter Zelazny. Varsovio:
Esplorkleriga Centro de Pola Esperanto-Asocio 1983. 124 p., p.
44-100.</li>

<li><a id="leyk1">LEYK, Jerzy</a>: <i>Estimata Leganto</i>. En: <b>Strategiaj demandoj
de la esperanto-komunumo</b>. Red. Czeslaw Biedulski. Varsovio:
Pola Esperanto-Asocio 1985. 146 p., p. 5-19.</li>

<li>LEYK, Jerzy: <i>Esperanto-komunumo: kromrezulto, instrumento,
ĉu subjekto?</i> En: <b>Strategiaj demandoj de la
esperanto-komunumo</b>. Red. Czeslaw Biedulski. Varsovio: Pola
Esperanto-Asocio 1985. 146 p., p. 47-66.</li>

<li><a id="leyk2">LEYK, Jerzy</a>: <i>La esperanta socio fronte al la ekstera
medio</i>. En: <b>Studoj pri la internacia lingvo</b>. Red.
Michel Duc Goninaz. Gent: AIMAV 1987. 156 p., p. 9-25.</li>

<li><a id="lindstedt1">LINDSTEDT, Jouko</a>: <i>Lingvon familian, heredan . . .</i> En:
<b>Literatura Foiro</b> 27. 1996: 162, p. 178-180.</li>

<li><a id="lindstedt2">LINDSTEDT, Jouko</a>: <i>La rajto rekomenci</i>. En: <b>Literatura
Foiro</b> 27. 1996: 164, p. 327-329.</li>

<li><a id="lindstedt3">LINDSTEDT, Jouko</a>: [Letero al Ljubomir Trifonĉovski,
ĉefredaktoro de LF]. En: <b>Literatura Foiro</b> 27. 1997:
164, p. 330-331.</li>

<li><a id="melnikov">MELNIKOV, Aleksandr</a>: <i>Specifeco de fonaj scioj de la personoj
uzantaj Esperanton</i>. En: <b>Acta Interlinguistica</b>. Red.
Ryszard Rokicki. Varsovio: Akademickie Centrum Interlingwistyczne
1985. 188 p., p. 97-160.</li>

<li>PIRON, Claude: <b>La bona lingvo</b>. Vieno - Budapest: Pro
Esperanto - Hungara Esperanto-Asocio 1989, 112 p.</li>

<li><a id="piron">PIRON, Claude</a>: <b>Kien esperanto?</b> Nepublikigita teksto de
prelego kasede<a class="notosigno pginternal" href="#glkasedo">[*]</a> sendita de la
aŭtoro al renkontiĝo pri raŭmismo okazinta en
Svisujo komence de septembro, 1994 (laŭ informo de la
aŭtoro en letero). TTT-versio de la teksto legeblas ĉe
la sekva ret-adreso:
<i>&lt;http://www.helsinki.fi/~jslindst/piron_raumo.html&gt;</i>.</li>

<li><a id="ramonet">RAMONET, Ignacio</a>: <i>Pensamiento único y nuevos amos del
mundo [La ununura pensado kaj la novaj mondomastroj]</i>. En:
<b>Cómo nos venden la moto</b> [<b>Kiel ili nin
cerboŝtopas</b>]. Madrid: Icaria - Más Madera 1996.
104 p., p. 55-98.</li>

<li><a id="rashich">RAŜIĈ, Nikola</a>: <b>La rondo familia: Sociologiaj
esploroj en Esperantio</b>. Pisa: Edistudio 1994. 192 p.</li>

<li><a id="redakcio">[REDAKCIO de Heroldo de Esperanto: Perla Martinelli, Giorgio
Silfer, Marco Picasso]</a>: <i>KCE gastigos la Forumon por la
Esperanto-Civito</i>. En: <b>Heroldo de esperanto</b> 73. 1997:
13 (1944), p. 1.</li>

<li>RÉVÉSZ, Sándor: <i>Esperantio</i>. En:
<b>Strategiaj demandoj de la esperanto-komunumo</b>. Red. Czeslaw
Biedulski. Varsovio: Pola Esperanto-Asocio 1985. 146 p., p.
93-110.</li>

<li><a id="sanchez92">SÁNCHEZ FERLOSIO, Rafael</a>: <i>O Religión o Historia
[Aŭ Religio aŭ Historio]</i>. En: <b>Ensayos y
artículos. Volumen II</b> [<b>Eseoj kaj artikoloj. Volumo
2</b>]. Barcelona: Ediciones Destino 1992. 803 p., p.
311-351.</li>

<li><a id="sanchez93">SÁNCHEZ FERLOSIO, Rafael</a>: <b>Vendrán más
años malos y nos harán más ciegos</b>
[<b>Plu venos mavaj jaroj kaj faros nin pli blindaj</b>].
Barcelona: Ediciones Destino 1993. 200 p.</li>

<li><a id="seabra">de SEABRA, Manuel</a>: <i>Esperanto: nun kaj estonte</i>. En: <b>La
Kancerkliniko</b> 20. 1997: 81, p. 27-28.</li>

<li><a id="silber">SILBER, Laura, kaj LITTLE, Allan</a>: <b>The death of Yugoslavia</b>
[<b>La morto de Jugoslavujo</b>]. London: Penguin Group and BBC
Worldwide Ltd 1995. 400 p.</li>

<li><a id="silfer85">SILFER, Giorgio</a>: <i>Kia socia rolo por la esperantlingva
intelektulo?</i>. En: <b>Strategiaj demandoj de la
esperanto-komunumo</b>. Red. Czeslaw Biedulski. Varsovio: Pola
Esperanto-Asocio 1985. 146 p., p. 111-118.</li>

<li><a id="silfer94">SILFER, Giorgio</a>: <i>Pli ol esperantista periodaĵo</i>. En:
<b>Esperanto</b> 87. 1994: 1065, p. 212.</li>

<li><a id="silfer95">SILFER, Giorgio</a>: <i>Piramidismo kaj raŭmismo</i>. En: <b>La
Gazeto</b> 10. 1995: 60, p. 23-24.</li>

<li><a id="silfer97-1">SILFER, Giorgio</a>: <i>Novjara salutmesaĝo (de baldaŭa
prezidinto)</i>. En: <b>Literatura Foiro</b> 27. 1997: 164, p.
334.</li>

<li><a id="silfer97-2">SILFER, Giorgio</a>: <i>Esperanto: amasprodukto, kiu elitigas sian
publikon</i>. En: <b>La ondo de Esperanto</b> 1997: 6 (37), p.
3.</li>

<li><a id="tishljar85">TIŜLJAR, Zlatko</a>: <i>La rolo de la Esperanto-komunumo en la
homara progreso</i>. En: <b>Strategiaj demandoj de la
esperanto-komunumo</b>. Red. Czeslaw Biedulski. Varsovio: Pola
Esperanto-Asocio 1985. 146 p., p. 130-137.</li>

<li><a id="tishljar97">TIŜLJAR, Zlatko</a>: <i>Ĉu ni konstruos novan
ŝtupon?</i> En: <b>Esperanto</b> 90. 1997: 1091, p. 69.

</li><li><a id="tutusaus">TORRAS I TUTUSAUS, Arnau</a>: <b>Pli ol homo, esperantisto!</b>
Zagreb: SEK (Studenta Esperanto-Klubo) 1996. 48 p.</li>

<li><a id="trifonchovski">TRIFONĈOVSKI, Ljubomir</a>: [sentitola redakcia noto]. En:
<b>Literatura Foiro</b> 27. 1997: 169, p. 266.</li>

<li><a id="vaha">VAHA, Blazio</a>: <i>Defende raŭmismon</i>. En: <b>La Gazeto</b>
12. 1997: 68, p. 27.</li>

<li>VATRÉ, Henri: <i>Antaŭparolo</i>. En: <b>Humoroj</b>
[de AULD, William]. La Laguna: J. Régulo 1969, 116 p.
(Beletraj Kajeroj. Stafeto. 68).</li>

<li><a id="zilah95">de ZILAH, Eugène</a>: <i>Diasporo aŭ fraternitato</i>?
En: <b>La Gazeto</b> 10. 1995: 59, p. 3-5.</li>

<li><a id="zilah97">de ZILAH, Eugène</a>: <i>La fontolingvo-teorio</i>. En: <b>La
Gazeto</b> 12. 1997: 69, p. 3-4.</li>

</ul>


<h2 class="sekcio"> <a id="falsaj">Falsaj nomoj — kiaj homoj?</a></h2>

<blockquote><div>
  <i>Nur dek kvar versoj licus por verŝo de
  rankoro.<br> (Timothy Brian Carr)</i>
</div></blockquote><div class="pg_body_wrapper">

Legontojn kaj leguntojn mi avertas, ke ĉi-artikole mi
traktos plurajn temojn en mia kutima skandalema stilo. Se vi
havas ion alian por fari, prefere turnu la paĝojn kaj
ĝin ne legu.

</div><p>

Mi komencos parolante pri pseŭdonomoj. En <i>Literatura
Foiro</i> (n-ro 171, feb. 1998) legeblas "atentigo"
subskribita de Perla Ari Martinelli: "Siatempe en <i>La
Gazeto</i> [Jorge Camacho] false atribuis al mi la
pseŭdonimon Henriette Beaupaul".

</p><p>

Kion do mi skribis? En LG (n-ro 53, jun. 1994) aperis mia
sespaĝa recenzo (pri kiu mi tre kontentas) <i>Poetino anime
sennacia</i>, pri la poemaro <i>Meznokto metropola</i> de Krys
Ungar (nun Krys Bottrill). Tie mi mencias aliajn pli fruajn
recenzojn, inter ili tiun publikigitan en LF (n-ro 142, apr.
1993), pri kiu mi diras, ke ĝin verkis "Henriette
Beaupaul, pseŭdonomo de Perla Ari Martinelli", kaj ke
ĝia titolo "<i>Meznokto ne-tro-pola</i> estas same
absurda kaj vitriola kiel la enhavo de la recenzo mem".
Temis pri mia propra konkludo surbaze de la stilo de l' recenzo,
de la tiama LF-ĉefredakta rolo de Perla, kaj de
interŝanĝo de opinioj pri la temo kun Ungar. Mi sincere
pensis kaj plu pensas, ke nur Martinelli povis dishaki ŝian
poemlibron kun tiom da galo kaj demagogio. Sed eblas, ke mi
eraris. Jen la problemo de pseŭdonomoj, la ĉiama risko:
ke oni prenu vin por iu alia. Ĉiel ajn Martinelli ne rajtas
plendi nun, kvar jarojn poste, des pli ke, estiel
ĉefredaktanto, ŝi mem decidis pri aperigo de la recenzo
kun pseŭdonoma aŭtor-indiko. Tiel longe, ke ŝi
tenas sekreta la nomon de la pretendate vera aŭtor(in)o, mi
ne havas motivojn por eksupozi, ke temus pri iu alia ol ŝi.
Parenteze, laŭ la PIVa difino de la vorto
"kalumnio", mi trovas ŝian recenzon eminente
kalumnia, kion cetere konfirmas la soneto "Al
recenzintino", de Timothy Brian Carr, aperanta en lia
ĵus eldonita poemaro (grandparte soneta) "Sur
Parnaso".

</p><p>

La atentigo pluas kaj finiĝas jene: "Lastatempe
Reinhard Haupenthal same false atribuas al mi la pseŭdonimon
Paula Mährti. Kaj Haupenthalo kaj haupenthalidoj (ankaŭ
Gonçalo Neves, ekzemple) kalumnie mensogas." Nu, tute
alia staras aŭ statas la afero pri <i>La manto</i>. Probal
Daŝgupto nomas ĝin ŝlosilromano (legu lian leteron
fine de ĉi artikolo). Kiam aperis en <i>Monato</i> (dec.
1997) la recenzo fare de Gonçalo Neves mi miris:
"estas klare, ĉu ne?, ke la libron verkis ne
Martinelli, sed Aldo de' Giorgi!", mi pensis tiam. Kaj mi
emis konsenti kun la frazo de William Auld en letero al
<i>Monato</i> (feb. 1998), ke Neves "eluzis tiom da lerto
por pruvi malveron". Intertempe la mantalo (kiel dirus
Karolo Piĉ) iĝis nia propra Clinton-Lewinsky-skandalo.
Publikiĝis letero de Leen Deij, plia de Auld (kiu parolas
pri "komploto" kontraŭ Martinelli kaj kiu poste
demisiis je rubrikredakta posteno en <i>Monato</i>) kaj eĉ
unu de De' Giorgi, kie li neas, ke Martinelli aŭ li
verkintus la libron. Tion ripetas la eldoninto, Gersi Alfredo
Bays, en <i>Fonto</i> (n-ro 210, jun. 1998), aldonante la
superfluan informon, ke ankaŭ mi ne verkis ĝin
(superflua, ĉar sufiĉas kompari ajnan alineon el <i>La
manto</i> kun specimeno el miaj rakontoj por konstati, ke mi ne
kulpus libron en tia "stilo"). Ŝajnas al mi, ke
nek Bays nek la redaktejo de <i>Monato</i> pekis aktive aŭ
pasive: tiel longe, ke la aŭtoro ne volas konigi sian nomon,
ili mem ne havas devon fari ion tiurilate. Mi longe suspektis,
malgraŭ liaj dementoj, ke temas pri De' Giorgi, kaj verdire
estus pli bone, se la aŭtoro ajn de tiu neglektinda romano
kuraĝus eldiri laŭte sian nomon. Mi tamen ripetu, ke
nek <i>Monato</i> nek <i>Fonto</i> meritas punon en formo de
malabono, sed male: revuojn, kiuj aperigas ĉies kaj
ĉiajn kontribuojn sencenzure (ene de certaj limoj, koncerne
ekzemple homajn rajtojn) oni devas daŭre subteni.

</p><p>

Parenteze, rilate la enhavon de <i>La manto</i> kaj la
konformecon de ĝia intrigo al realaj okazintaĵoj, certe
Martinelli, Silfer (kaj De' Giorgi?) rajtas plendi pro la doloro
aŭ malhonorigo kaŭzitaj aŭ kaŭzutaj.
Aliflanke tia plendo mem haŭlas ĉi vulgaran kaj
misgustan romanon el la regno de fikcio en la marĉojn kaj
flusablojn de replikoj kaj rebatoj, reciprokaj akuzoj, rezolucioj
kaj kooperativa loĝistiko.

</p><p>

Plu al la temo. Ke, en n-ro 207, <i>Fonto</i> decidis represi la
tutan recenzon de Neves, kredeble reklamcele, nu, tion oni povas
kompreni. Mi tamen opinias stultaĵo la publikigon de
<i>Letero de Dieter Wiesemann</i> en n-ro 208, des pli ke tiun
Wiesemann (subskribinton de la antaŭparolo al la libro)
konas neniu, kaj ke plej probable ĝi estas ekskluziva
aŭ kundividata pseŭdonomo de Haupenthal (samkiel Artur
E. Iltis kaj, mi hipotezas, Annakris Szimkat).

</p><p>

Sed koncerne la faman recenzon, oni forgesas evidentajn faktojn.
Nome, Neves perfekte sciis, ke Martinelli ne verkis la romanon.
Li sciis ankaŭ, ke ĝenerale oni scias tion, kaj ke
multaj suspektas pri De' Giorgi. Eĉ pli: Neves sciis, ke oni
scias, ke li scias ĉion ĉi. Fakte li ne nur sciis, li
antaŭvidis aŭ atendis, ke la publikigon de la recenzo
sekvos lavango da leteroj kontraŭ ĝi. Jen kial nun mi
trovas erara la aserton de Auld, ĉar Neves "eluzis tiom
da lerto" tute ne por "pruvi" malveron nek por
"pruvi" ion ajn, sed por eksciti, stimuli aŭ
simple distri literaturemulojn, lerte spegulante en la recenzo la
mallertajn trukojn de la romano. Efektive, se <i>La manto</i>
estas fuŝa ŝlosilromano, la teksto de Neves pri ĝi
klaseblas kiel ŝlosilrecenzo plej eminenta.

</p><p>

Se daŭrigi pri pseŭdonomoj, en la montpeliera UK
konfirmiĝis al mi (sed ĉu necesis?) la identeco de Meva
Maron, kaj Miguel Gutiérrez Adúriz aperte prezentis
sin jen propranome, jen kiel Liven Dek. Laŭdire Giorgio
Silfer, pseŭdonomo de Valerio Ari, baziĝas sur Fersil,
tiu de Ferenc Szilágyi, kaj Lazaro Zamenhof mem plurfoje
subskribis kripte kaj anagrame: Gamzefon, Hemza, Gofzamen, D-ro
Esperanto, N.N., Amiko, Anna R., Unuel, Homo Sum, Homarano,
Aleksandro Naumann kaj Dr X (mi citas laŭ <i>L. L.
Zamenhof</i>: <i>datoj</i>, <i>faktoj</i>, <i>lokoj</i>, de
André Cherpillod)! Sed, ĝis oni pruvos la identecon
de, ekzemple, Waringhien kaj Varankin, mi hezitus nomi tian
kutimon "komuna moro" de esperantistoj. Prefere oni
faru, kiel Eli Urbanová kaj Eugène de Zilah:
subskribi propranome, por ke ne estiĝu duboj.

</p><p>

Kio venigas nin al plia falsa nomo: Nicolas Vanof. De kiam
<i>Kooperativo de Literatura Foiro</i> (LF-koop) alĥemiis la
sendependan gazeton <i>Heroldo de Esperanto</i> en pamfleton
propran aperis pluraj novaj rubrikoj, inter ili <i>La lorno de
Nicolas Vanof</i>. Ĉar, laŭ mia scio, sinjoron kun tiu
nomo neniu konas, mi rajtas supozi, ke temas pri la redaktantino
Martinelli, sola aŭ en akompano de Silfer. En nelonga
kariero Vanof jam sukcesis publike insulti la filinon de Blazio
Vaha, kaj en n-ro 1955 (jul. 1998), sub la titolo <i>Nomo egala,
sed esenco mala</i>, li skribas jene: "Ekzistas personoj,
kiel Jorge Camacho, kiuj opinias ke, se iu lanĉas akuzon ne
donante pruvojn, la simpla manko de reago fare de la akuzito
pruvas la akuzon mem. <i>Li ne sin defendas, do li kulpas!</i>
Tiu ĉi sinteno estas kontraŭleĝa." Mirigas
min la senhonteco de tiuj linioj! Aŭ la samnumera aserto de
la redaktantoj, ke "Kiuj helpas nian laboron, tiuj helpas
briligi la memoron pri Teo [Jung] kaj Ada [Fighiera Sikorska].
Dankon al ili, la veraj geamikoj de niaj du gemajstroj." Ne
kaj milfoje ne, sinjorino Martinelli! Kiurajte ŝi neas al
mi, kaj eĉ al Gian Carlo Fighiera, hororita de la
metamorfozoj suferitaj de <i>Heroldo</i>, la epiteton "veraj
geamikoj" de Ada? Tia frazo estas insulto al la nomo, la
memoro, la honoro kaj la inteligento de Ada kaj Gian Carlo, kaj
se Martinelli kaj Silfer estus precizaj kaj honestaj, ili devus
rebapti la foraĉetitan gazeton <i>Hirudo de Esperanto</i>.

</p><p>

Vanof petas pruvojn. Ĉu ajnajn pruvojn prezentis LF en siaj
atakoj kontraŭ i.a. Fighiera, Jouko Lindstedt, Georges
Lagrange aŭ mi mem? Neniajn. Sed pruvkolektistoj trovos
abundon da ili en <i>La liturgio de l' foiro</i>. Tie mi asertas
kaj dokumentas i.a., ke foirismo grade alprenas retorikon
surprize similan al tiu de naciismo, de gentismo kaj eĉ de
faŝismo. Al frazoj kiel "La esperanto-komunumo estas
diaspora lingva minoritato" aŭ "Civito ne estas
nur lingvanaro dotita je individuaj rajtoj: ĝi estas
ankaŭ realaĵo kun komuna destino", ĉerpitaj
el la "kvintezo", ilia plej freŝa manifesto
(<i>Heroldo</i>, n-ro 1944, nov. 1997), foiristoj daŭre
aldonas samcelajn kaj samfelajn precizigojn (LF, n-ro 173, jun.
1988): "Necesas iu interna ideo, kiu ne nepre estas religio,
ne nepre estas ideologio, ne nepre estas hierarkia strukturo sed
— certe estas komunaj moroj. Kaj la moroj implicas komunan
kondutkodon (moralon, fakte). Tio mankas al la nuna
esperantistaro por transiri de heterogena movadaro al koherema
civito." Nu, mi absolute ne bedaŭras la mankon de
komunaj moralo aŭ moroj; feliĉe, ke ni vivas sen ili!
Kaj kiu fakte bezonas "internan ideon" (sen-artikole)
aŭ tian "transiron"? Kiu deziras kaj volas koheri?
Certe ne mi, kaj certe ne ankaŭ multaj aliaj, ĉar
ĝenerale oni saĝe fajfas pri tiuspecaj galimatioj.

</p><p>

Mi konfesu, ke ĝojigis min legi en <i>Esperanto</i> (n-ro
1105, jul. 1998) tekstojn de du kolegoj akordajn kun miaj tezoj
en <i>La liturgio de l' foiro</i>. Unue, Mark Fettes, kiam li
eldiras, ke "Finfine ni ne bezonas Uneskon por konstati ke
Esperanto funkcias, aŭ PEN por konscii pri ĝia
atentinda literaturo!"; poste Lindstedt, en recenzo pri
<i>Aminda</i> ("Bedaŭrinde el tiu ĉi libro, certe
bonintenca, vi lernas nenion pri veraj denaskuloj aŭ iliaj
gepatroj"), de Leendert C. Deij: "Min persone iom
forpuŝis ankaŭ la provo doni en la enkonduko
kvazaŭ ian ideologian enhavon al denaskismo, kiu ja ne estas
idea ismo, sed nur socia fenomeno." Lante, sed konstante,
senvualiĝas la farso.

</p><p>

Krome LF-koop'on karakterizas ankaŭ aliaj faŝismaj
moroj kaj manieroj: absoluta malrespekto al ĵurnalisma
etiko, maskitaj aŭtodafeoj, cenzurado kaj cenzuremo . . .
Tial, kiam Bruno Masala, Carlo Minnaja, Arnau Torras aŭ
Daniele Vitali min demandas, kial mi dediĉas tiom da vortoj,
tiom da tempo al la agoj kaj diroj de LF-koop, mi respondas:
ĉar mi kontraŭas ĉian manifestiĝon de
faŝismo. Se mi italus, mi oponus la agojn kaj dirojn de
Bossi kaj Berlusconi; se mi francus, tiujn de Chirac kaj Le Pen;
kiel hispano, tiujn de, ekzemple, Francisco Álvarez Cascos
(nelge demisiigita vicprezidanto de la PP-registaro) kaj Xabier
Arzalluz (prezidanto de PNV-EAJ [laŭ la hispana, Eŭska
Naciisma Partio; laŭ la eŭska mem, io simila al
Eŭska Partio Sekvanta la Ĉielestron kaj la Malnovan
Leĝon]), ĉi lasta — nesuperebla reĝo de
ambicio kaj ambiguo. Ankaŭ en Esperantujo agas homoj
nefidindaj; ĉu oni restu pasiva ĉe iliaj fifaroj? Kiam,
siavice, mi demandis de Minnaja, kial li insiste kaj malobjektive
defendadas sinjorinon Martinelli (ĉu ŝi kaj Silfer ne
scias defendi sin mem?), li respondis: "Mi defendas miajn
amikojn". Nu, restu klara, ke mi faras same.

</p><p>

Parenteze, kaj interkonsente kun Gonçalo Neves, mi
malkaŝos nun la historion de alia
(pseŭdo)pseŭdonomo. En julio de 1993, antaŭ la
Universala Kongreso en Valencio, Kataluna E-Asocio decidis
okazigi kulturan renkontiĝon en Barcelono. Elektinte kiel
kunorganizanton LF-koop'on, ĝi vidis iom post iom kiel la
originala plano transformiĝis (pro desupraj instrukcioj) al
foireca Internacia Literatura Forumo. Ekzemple, el la listo de
iberaj verkistoj jam invititaj fare de KEA, Perla Martinelli
trudis forigon de mia nomo. Nu, dum vizito mia al Lisbono
semajnojn aŭ monatojn pli frue, Gonçalo Neves, tiam
ankoraŭ en kunlaboraj rilatoj kun la kiasaj gepapoj,
solidare kaj malavare proponis, ke mi verku la tekston de la
prelego, kiun li prezentos sianome en Barcelono. Dirite, farite.
Ne devas mirigi iun ajn, ke, en forumo kun la ridinde pretenda
titolo <i>La literatura kritiko en esperanto: inter estetika
universalo kaj poetika relativo</i>, "nia" prelego
konforme titoliĝis <i>Literatoroj kaj publiko en
Esperantujo: ĉu konkube aŭ divorce?</i>. De sur la
podio Gonçalo prezentis mian prelegon en formo leĝere
modifita (por ne veki tro facilajn suspektojn) al publiko, kie
sidis, krom Giorgio Silfer kaj mi, ankaŭ sufiĉe multaj
beletremuloj ricevintaj de mi, postkulise, kontrabande, la unuajn
privat-eldonajn ekzemplerojn de <i>La Majstro kaj Martinelli</i>,
ankoraŭ odorajn je freŝa inko. Ne pro nenio la 5a, 6a
kaj 7a ĉapitroj de ĉi lasta libreto nomiĝas
respektive <i>Estetika universalo, Enkonduko al literatura
kritiko kaj Poetika relativo</i> (ĉu iam antaŭe nia
beletro montriĝis same, eĉ anticipe, aktuala?), kaj
samkiale sur p. 15/19 de mia satiro Emèric Ország
kaj Georg Silber trovas en mia komputilo la sekvan pornan
tekston: <i>Lit-erotiko kaj pub-leko en Esperantujo: ĉu
midze aŭ franze?</i>. La ses jaroj pasintaj intertempe
sukcesis erozii nek la memoron pri la tiama kunamuziĝo,
<i>ibere libere</i> tra la LF-karnavalo, nek la sinceran
amikecon, kiu min ligas al Gonçalo.

</p><p>

Sed evidente ankaŭ mi kulpas pri fojfoja troa subjektiveco.
Kaj eble tioma okupiĝo pri manipulistoj kaj demagogoj parte
ankaŭ min kontaĝis. Ekzemple, en 1994, en la artikolo
<i>Silferologiaj studoj</i> (<i>La KancerKliniko</i>, n-ro 71),
mi skribis la vortojn "la elpensinto de la neniam reale
ekzistinta rondo <i>La Patrolo</i>". En letero de 30.09.94
Minnaja responde rakontis al mi la historion kaj konsiston de tiu
beletra grupo kaj de ĝiaj rilatoj kun LF-koop. Minnaja
pravas, kaj mi pardonpetas. En mia emo troigi mi eraris. Mi fakte
celis diri ion similan al "neniam reale ekzistinta tia, kia
LF ĝin prezentas", ĉar, laŭ mia kompreno,
LF-koop fagocitis la nomon <i>La Patrolo</i> jam tre frue, kaj
nun uzas ĝin kiel legitimilon, kiel aŭtoritatan markon,
kiel epoleton (ekzemple sur la kolofono de la revuo), samkiel
ĝi faris siatempe pri <i>Norda Prismo</i>. Ke LF-koop
heredis la markon <i>La Patrolo</i> laŭ decido de la
dissolva kunsido de la samnoma grupo ne malpravigas la metaforon
"fagociti". Simile, ke ĝi aĉetis de Fighiera
<i>Heroldo</i>'n neniel dementas la fakton, ke ĝi
transformis ĉi lastan en deliran pamfleton. Alivorte, mi
preferas la riskon iom tro subjektivi, ol resti mankatenita en la
sterila kaĝo de formalismo. Mia verklingvo estas ja
esperanto, ne ia kreuta <i>Idiot Neutral</i>.

</p><p>

Ĉar mi ne volas restigi dubajn punktojn sur la vojo, oni
permesu al mi parentezan precizigon pri la kovrilo de l' satira
novelo <i>La Majstro kaj Martinelli</i>: ornamas ĝin
al-tema, temotrafa ("pertinenta") karikaturo de
Giancarlo Mangini, aperinta sen ajna indiko pri kopi-rajto sur
broŝureto de Kataluna Esperanto-Asocio pri la foirumitaj (en
la ekzekuta senco de <i>um</i>) Internaciaj Floraj Ludoj, kaj de
tie eltondita por la unua privata eldoneto, kiun siavice
reproduktis <i>Iltis</i> fine de la sama jaro 1993. Se tiel li
lezis kopi-rajton, Haupenthal devintus informiĝi pli bone
antaŭ ol simple represi.

</p><p>

Pasintjare mi legis en la reto, ke Haupenthal akuzis ĉe
tribunalo Germanan E-Asocion pro malrespekto de kopi-rajto. Mi
forgesis la detalojn de alia kazo, sed en 1993 aŭ 1994 li
same akuzis la paderborne ŝulcisman revuon <i>Speciala
Cirkulero</i> pro nerajtigita represo en la n-ro 62 de recenzo
mia (<i>Pacienco necesas, tamen ne indas</i>), jam publikigita
pli frue en la n-ro 1992/3 de <i>Iltis-Forumo</i>. Li petis de mi
leteron konfirmantan, ke la recenzon mi verkis por
<i>Iltis-Forumo</i>, kaj ke <i>Speciala Cirkulero</i> reproduktis
ĝin sen mia permeso. Mi sciis, ke li uzos ĉi leteron
por postuli monkompenson. Sed, aliflanke, li petis de mi nur
"diri la veron". Nu, mi ne sciis diri "ne".
Kiel mi povintus nei ion tiel simplan al "mia
eldonisto"? Nura neo estigus tujan konflikton. Mi do
komplezis lin per la petita letero, ne imagante, ke la konflikto
inter ni neeviteble okazos iam poste.

</p><p>

Eble tial, ke ne ĉiam mi protestis pri ĉio protestinda
aŭ protestenda, mi ankaŭ neniam kapis la (cetere
idiotan) "ideon" postuli de Auld, Fernández
aŭ Minnaja, ke ili ĉesigu sian kunlaboron kun LF,
aŭ de Neves, ke li same faru rilate al la eldonejo
<i>Iltis</i>, des pli ke, dum ne estiĝis persona konflikto,
oni povas senrimorse plu agi, kiel se nenio okazintus. Nu, kiam
en 1985 Haupenthal publikigis recenzon de Fernando de Diego
kontraŭ <i>Montara vilaĝo</i> (traduko de anglalingva
romano de Chun Chan Yeh) sub la titolo <i>La degenero de William
Auld</i>, mi trafiĝis de miro, honto kaj indigno — kaj
silentis. Katenis min du amikecoj: al Auld, la poetofrato kiun mi
dufoje vizitis en Dolaro kaj kun kiu mi delonge tenas korespondan
rilaton, kaj al De Diego, modelo lingva kaj stila, senlaca
stimulanto de mia beletra kariero. Antaŭ ne longe mi legis
la tiaman recenzon kaj ĝian daŭrigon de 1987, sed tial,
ke mi nek legis la romanon nek komparis kun la angla originalo
nek sentas eĉ plej etan emon tion fari, kaj ĉar mi
daŭre trovas min ligita je ambaŭ amikecoj, mi malpovas
diri opinion pri la recenzo mem. Evidente Auld kaj aliaj
anglalingvaj esperantistoj havis plenan rajton kontesti la
asertojn de De Diego, samkiel ĉi tiu siavice rajtis, ne
malpli evidente, kritiki la tradukon de Auld, des pli se
konsideri ke lian hispanigon de la sama romano publikigis la
eldonejo Caralt en 1963. Ĝis tiu punkto temintus pri diskuto
inter fakuloj. Sed Haupenthal, elektinte insultan, ofendan
titolon por la recenzo sen antaŭe informi ĉi ties
aŭtoron ("Efektive, la titolon tiel formulis la
eldonisto Artur E. Iltis", konfesas noto al ĝia dua
parto), degradis ĝin al neleginda pamfleto. La sekvon
ĉiu konas: leteroj, kontraŭleteroj, reagoj kaj
antireagoj, vortico de akuzoj kaj anatemoj kontraŭ unu kaj
la alia flankoj, en tono ascende malharmonia, iom simile al la
nuna tempesto pri <i>La manto</i>.

</p><p>

Dirante ĉion ĉi mi riskas seniĝi je la amikeco de
Auld, de De Diego aŭ eĉ de ambaŭ. Sed mi devas
kvitiĝi almenaŭ kun mi mem.

</p><p>

Kelkaj personoj jam sufiĉe kompromitis sian sendependecon
per tro rigora "neŭtralismo". Ekzemplo estas
István Nemere, prezidanto (se mi ne mismemoras) de
<i>Esperanta PEN-Centro</i>, kaj kiu, en la fino de unu el siaj
du prelegoj (cetere stuporige sen-ordaj, konfuzaj kaj tedaj) dum
la Internacia Junulara Kongreso en Rijeko, responde al mia
inkognita demando el la publiko pri la atakoj kontraŭ niaj
verkistoj, diris simple, ke li "sentas nenian
solidarecon" al ĉi tiuj, kaj ke li opinias ĉi
aferojn "tempesto en akvoglaso, ne inda je
plenkreskuloj". Jen kion oni povas atendi de la esperanta
PEN, finfine nur unu plia tentaklo (kiel la bastarda
<i>Heroldo</i>) de la LF-polpo, kaj kiu, malgraŭ siaj nomo
kaj statuto, neniel reprezentas la verkistojn en la lingvo
esperanto (kurioze, ke pro similaj kialoj Manuel de Seabra
decidis eksiĝi el la kataluna PEN). Bele, se tian rolon
plenumos iam glate <i>Esperantlingva Verkista Asocio</i>, kiu
almenaŭ laboras, kvankam modeste, ja demokrate!

</p><p>

Hodiaŭ mi decidis paroli klare kaj rekte, sen
eŭfemismoj. Venas nun la vico al Haupenthal. Mi ripetu plian
fojon, ke mian lastan leteron al li mi sendis en la fino de 1994
aŭ komence de 1995. De kiam ni ekkonfliktis, mi ne plu
respondas al liaj sendaĵoj. Ni jam vidis, kiel maldigne li
kondutis rilate al Auld, kaj antaŭ ne longe Gerrit
Berveling, en <i>Reĝustigo pri nekredebla insulto</i>
(<i>Fonto</i>, n-ro 209, maj. 1998), prave deklaris neakceptebla
lian rabian atakon kontraŭ gejoj en recenzo pri <i>La
aĵoj kaj la sezonoj</i>, de Ulrich Becker. Kiel siatempe pri
la du-parta recenzo pri <i>Montara vilaĝo</i>, ankaŭ
nun UEA decidis, ke ĝia libroservo ne disvendu la
16-paĝan paskvilon de Haupenthal <i>La debuto de Paula
Märthi</i>, ĉar, kiel sufloris al mi en Montpeliero
grava postenulo de la asocio, ĝi estas ĉiurilate
neakceptinde "subnivela". Mi ne konsentas kun la
surogata proceduro, per kiu Martinelli sukcesis elizii lin el la
Akademio, sed samtempe mi ĝojas, ke tie li ne plu
ĝenas. Mi ne neas, ke, kiel Silfer kaj Martinelli,
ankaŭ Haupenthal havas meritojn: se escepti kelkajn
piĉismojn k.s., mi admiras la prozon de liaj elgermanigoj.
Estus ekstreme facile karikaturi lin per fizika komparo kun tiu
aŭ alia besto, sed mi detenos mian plumon de liaj rudimentaj
insultoj kaj vitriolaj vortludoj, kiujn li sendube taksas
spritaj. Sed, ĉar vizaĝo ofte spegulas la animon (se en
kor' io sidas, la vizaĝo perfidas), mi menciu, ke, post
persona renkontiĝo kun li en 1988 aŭ 1989, mi ne povas
forgesi la similecon kun la vinagraj, nefidindaj, friponaj
ridetoj de Boris Jelcin aŭ la ksenofobo Le Pen: okuloj
kunpremitaj al mallarĝaj sulkoj, muskoloj en
afektostreĉo, tremeto ĉe la lipoj. Kun Silfer li
kundividas la admiron kaj adoron al sia personeco. Ne surprize
do, ke antaŭ la festlibroj por André Albault kaj De
Diego planataj de <i>Iltis</i> jam aperis tiu por la 50a
jariĝo de li mem: <i>Menade bal püki bal</i>, kies plej
adekvata titolo estus ja <i>Menade bal Haupen tal</i>.

</p><p>

En Esperantujo, kiel en la "normala" aŭ
"ekstera" mondo (diable, kiaj metaforoj!), oni
renkontas ĉiajn homtipojn, ankaŭ la ekstremojn de la
gamo. Jen ni trovas homojn plenkorajn kaj bonkorajn, kiel Ada kaj
Gian Carlo Fighiera aŭ William Auld, jen gesinjorojn
senkorajn kaj rankorajn (kun pardonpeto al ranoj!), kies nomojn
mi nun ne ripetos. Al ĉi lastaj, prevente ponard-atakon, ne
plu mi prezentas la dorson. Unu vorto ilin senmanke difinas:
nefidindaj. Elmontrado de iliaj fifaroj estas nepra kondiĉo
por limigi kaj izoli la infekton.

</p><p>

Mi deziras fini citante la plenan tekston de letero de 31.07.98,
kiun Probal Daŝgupto sendis al Martinelli kun kopio al mi
kaj kun eksplicita permeso igi ĝin publika (la menciatan
dokumentaron mi nek vidis nek ricevis), kaj kiu modele traktas
plurajn el la antaŭaj temoj:


</p><blockquote><div>

<a id="letero"></a>

  "Estimata kolegino,

<p>

  "Tre koran dankon pro via zorge kunmetita dokumentaro pri
  la ŝlosilromano. Mi hazarde ĝin nek legis nek
  disponas. Sed vi siatempe — en la rolo de redaktoro de LF
  — faris al mi plurajn komplezojn. Mi do sentas devon ne
  simple enarkivigi vian zorge kunmetitan sendaĵon.

</p><p>

  "Mi estas konvinkita, ke inter la 'partioj' en
  tiu ĉi konflikto trovas sin pluraj, kiuj age kaj neage
  kreis profilon kompromitan por la nuna uzantaro de nia komuna
  lingvo. Inter la agoj mi kalkulas la troreagadon al veraj
  aŭ imagataj stimuloj; sed mi komprenas, ke tiun mian
  opinion aliaj kiuj pensas pri la problemo povas ne dividi. Pri
  la kreo de profilo kompromita eble ekzistas pli da unuanimeco.
  Tamen, mi ne apartenas al tiu nivelo de parolantoj/verkantoj,
  kiu povas okazigi repacigojn, armisticojn, kaj similajn
  'finojn'. Mi do min limigas al tio, ke mi raportas
  tiun mian konvinkiĝon al vi kaj al kolego Camacho (al kiu
  do iras kopio de ĉi tiu letero). Mi volonte kunleterus al
  amaso da aliaj, sed la rimedoj ne permesas tion. Mi povus reti,
  sed tio levus la temperaturon de la diskuto. Se unu el vi
  sentos bezonon dividi miajn opiniojn kun aliaj legantoj,
  bonvolu, sed mi ne volas per tiuj vortoj instigi — mi
  simple notas mian anticipan neproteston pri tia decido fare de
  unu el vi. Se mi mem 'cirkulerus', tio estus
  <i>iniciato</i>, kaj mi opinias ke ni bezonas pli da silentoj
  kaj da sindetenoj por ke ni atingu ion pozitivan, ne pli da
  iniciatoj.

</p><p>

  "Sinjorino, via tuta dokumentaro kaj komentario kreas la
  impreson, ke vi kun malfacilo vin detenas de la uzo de la
  rimedoj, kiujn disponigas la naciaj juraj sistemoj. Interalie
  vi aludas al la kialoj pro kiuj oni (se mi bone komprenas) ne
  aperigas nacilingvan version de <i>Hetajro dancas</i>, kaj vi
  ŝajnas bedaŭri la nesufiĉan komprenon, fare de
  esperantistaj individuoj kaj instancoj, pri la jura atakeblo de
  ŝolsilromanoj.

</p><p>

  "La nacia juro de Irano, ligita tiunacie al la islama
  religia tradicio, trovas akceptebla la decidon de imamo provi
  dedistance mortpuni Salman Rushdie pro verko fikcia. Se mi bone
  interpretas viajn dirojn kaj nedirojn, vi ne volus defendi tiel
  ekstreman akcepton de la tuta gamo da naciaj juraj sistemoj kaj
  iliaj teoremoj. Vi volas, ke ni okupu nin pri la pli
  'universale' akcepteblaj juroj, kun provizoraj,
  kontesteblaj decidoj pri kriterioj por tia universaleco. Mi
  povas kompreni, ke en viaj suferoj (kies realecon kaj
  kunsentindecon certe neniu neos) vi povas ne prioritatigi la
  tro teorian laboron specifi tiajn kriteriojn. Mi nur atentigas
  vin pri distingoj, kiujn vi eble agnoskas, kaj kiuj eble ne
  aspektos ekstertemaj. Vi konsentos, ke ekzistas do juroj kaj
  juroj.

</p><p>

  "La naciaj jursistemoj heredas tradiciojn de cenzurado,
  kiuj flaris ĉie ion suspektindan, kaj donis grandan
  potencon al la punantaroj (kaj pere de ili al la pun-invitaj
  procesontaroj). Provoj literaturi internacie ne sane kreskas en
  medio, kiu tro peze heredas tiujn sistemojn. Oni volas konstrui
  al si novajn liberojn. En tiu konstruado povas okazi ekscesoj.
  Pro tiaj kunpuŝiĝoj eble evoluos malpeza kodo kiu
  estos pli efike-universala, ol estus nacisistemara kungregigo.

</p><p>

  "Mi ne tedos vin per (por mi persone gravegaj) rakontoj
  pri bengalaj ŝlosilromanoj.

</p><p>

  "Altestime, Probal Daŝgupto".


</p></div></blockquote><div class="pg_body_wrapper">

Kaj per tio mi finas. Ĉar, kiel admonas min Trevor Steele en
letero, tro pensi pri ĉi temoj "malutilas al [mia]
verkista evoluo". Sanon kaj poezion!

</div><p class="datolinio">Bruselo, 20-21.08.1998 (reviziita je 22-23.02.1999)</p>



<h2 class="sekcio"> <a id="busho">Al la buŝo de oni neniu povas ordoni</a></h2>

<blockquote><div> <i>Baldaŭ aperos nova kontraŭsilfera
  filibro de Camacho.<br> (Aleksander Korĵenkov?)</i>
  </div></blockquote><div class="pg_body_wrapper">

Pli ol unu jaro jam pasis post la "unua eldono" de
</div><div class="pg_body_wrapper"><i>La liturgio de l' foiro</i></div><div class="pg_body_wrapper">. Siatempe mi sendis la tekston al
du gazet-eldonistoj, </div><div class="pg_body_wrapper"><i>La KancerKliniko</i></div><div class="pg_body_wrapper">, kiu </div><div class="pg_body_wrapper"><i>ne povis</i></div><div class="pg_body_wrapper">
enŝovi ĝin en sian eldonprogramon, kaj </div><div class="pg_body_wrapper"><i>La
Gazeto</i></div><div class="pg_body_wrapper">, kiu unue pretis kuiri el ĝi specialan numeron de
la revuo, sed kiu poste </div><div class="pg_body_wrapper"><i>malvolis</i></div><div class="pg_body_wrapper"> tion fari, probable pro
timo al reprezalioj (juraj aŭ vipuraj) aŭ pro
miskomprenitaj neŭtralismo, formalismo kaj
ĝentlemanismo. Nu, dum </div><div class="pg_body_wrapper"><i>La Gazeto</i></div><div class="pg_body_wrapper"> dediĉadis siajn
paĝojn malavare al reformoj kaj surogatoj de nia alphabeto,
mi zorgis pri ĝia aperigo kiel privata letero ricevota de
kolegoj kaj geamikoj. Laŭ la paso de la monatoj venis al mi
multaj kaj tre diversaj reagoj, ret- kaj paper-poŝte.

</div><p>

Ekzemple, mi trovas nun tre konvinka kaj pozitiva argumenton de
Lindstedt favoran al denaskismo surbaze de evoluo ne nur
intelekta, sed ankaŭ morala kaj kulturhorizonta, de la
infano, kio bone sidus sur p. 13.

</p><p>

Krome jen kaj jen venis al mia kapo novaj ideoj, kiel la
konstato, ke la manifesta insistado pri krizo de identeco en la
esperantistaro plus la detiama serĉado de propra (kaj nova)
identeco kune emigas konkludi pri identeca krizo ĝuste
ĉe raŭmistoj mem.

</p><p>

Kaj sendube la Manifesto de Raŭmo pravas pri unu punkto: ke
esperantistoj mensogis kaj mensogas. Al si mem, kaj al la publiko
aŭ merkato. Sed ne havas sencon anstataŭigi mensogojn
per pliaj mensogoj, mitojn per mitoj, naivaĵojn per
mistifikoj. Unue necesas koni kaj kompreni sin. Tial mi elverkis
ĉi libreton. Prave diras Hèctor Alòs, ke
"estas tiom da <i>Leteroj el Palestino</i> verkendaj aŭ
tradukendaj pli frue ol plia denunco" kontraŭ la polpa
kliko! Mi konsentas. Fakte, nun, tagojn antaŭ mia reiro al
Madrido, mi povintus lasi la tuton droni en forgeso. Sed mi
preferis kunmeti ĉi heterogenan materialon, fini la
ĉapitron kaj turni la paĝon. Kaj dediĉi min al pli
gravaj aferoj.

</p><p>

Ĉar mi nek fortas nek emas nek tempas entrepreni enketadon,
aŭ reverki mian tekston (temis ja pri <i>Elementoj por
ekzegezo</i>, ne pri ia <i>Plene Analizita Foirismo</i>), mi
citos ĉi-sekve kun la permeso de la aŭtoroj (kaj
alfabet-orde laŭ la familiaj nomoj) nur kelkajn ilustrajn
fragmentojn el parto de la ricevitaj leteroj. Ni komencu per tiu
de Ricardo-Felipe Albert Reyna:

</p><blockquote><div>

  <i>"Malgraŭ tempomanko mi forglutis 'La
  liturgion de l' foiro'. Mi nur bedaŭras, ke du
  gazet-eldonistoj afable cenzuris ĝin. Nu, ĉiu scias
  (aŭ sciu) siajn prioritatojn. Mi apogas centprocente vian
  tekston. Laŭ mia supraĵa kalkulo ni marŝas al
  enradikiĝanta faŝismo, tial mi bonvenigas vian provon
  senmaskigi la foirismon estiel formon de
  faŝismo."</i>

</div></blockquote><div class="pg_body_wrapper">

Mi nur aldonu, kohere kun la substrekitaj vortoj komence de
ĉi artikolo, ke, dum la sencenzuran kaj skandaleman
</div><div class="pg_body_wrapper"><i>LKK</i></div><div class="pg_body_wrapper"> mi daŭre apogas kaj simpatias, pri </div><div class="pg_body_wrapper"><i>LG</i></div><div class="pg_body_wrapper"> mi
perdis ĉian intereson. Albert Reyna (kies ĵus
antaŭaj vortoj eĥas la devizon </div><div class="pg_body_wrapper"><i>Kion vi faras por
eviti tion? Geesperantistoj el la tuta mondo agu energie
kontraŭ la internacia faŝismo!</i></div><div class="pg_body_wrapper"> — el hispana
internmilita afiŝo, kiun mi uzas ekranŝirmile)
daŭrigas:

</div><blockquote><div>

  <i>"Vi eble memoras ke antaŭ pluraj jaroj mi forte
  sentis min fora de esperantaĵoj ĉar (mia-dire)
  'mi ne dividas celojn'. Nu, mi ĝojas nun legi
  vian tekston: 'Ni esperantistoj konsistigas malnacion,
  malgenton, malpopolon (jen kio placas al mi!)'. Kaj
  — plej ĉefe —, se Esperantujon regas cenzuro,
  mi diru klare, laŭte kaj elegante, ke Esperantujo ne
  ekzistas, kiel ne ekzistas Fumantujo, Filatelujo nek multaj
  aliaj Fikciujoj (inkluzive de la Klingona Imperio)."</i>

</div></blockquote><div class="pg_body_wrapper">

Kontrastre, Hèctor Alòs i Font skribas:

</div><blockquote><div>

  <i>"Mi ekzemple konsideras, ke la kvazaŭa komparo de
  (parto de) la esperantistaro al diaspora malplimulto estas
  riĉiga kaj povas montriĝi fruktodona: oni povas
  multon lerni, ekzemple, de armenoj, kiel ili sin organizas por
  vivteni sian kulturon diaspore (de la simpla disvendado de
  libroj kaj revuoj al la starigo kaj vartado de stabilaj teatraj
  aŭ muzikaj grupoj). [. . .] Aliflanke, mi ne plene
  konsentas kun vi, ke esperanto simple estas 'nobla
  hobio' [. . .]. Mi tamen kredas, ke ĉe ne malmultaj
  aktivaj esperantistoj nia iom aparta kunvivado kaj interagado
  kun homoj el multaj landoj, ĝenerale konsiderataj
  'ekzotaj' ĉe ni, iom modlis nian
  mondpercepton."</i>

</div></blockquote><div class="pg_body_wrapper">

Nenion mi havas kontraŭ "kvazaŭaj komparoj"
aŭ senpretendaj metaforoj, kaj mi ĝojus, se oni povus
lerni same multe de la foirisma demagogio, kiel de la reala
kultura agado de armenoj (kiun mi, bedaŭrinde, ne konas).
Cetere, eble iam mi entreprenos la seriozan instrospekton pri la
motivoj de mia esperantumado, kiun proponas al mi Hèctor.
Sed mi timetas, ke la konkludoj povus kabeigi ĉu min,
ĉu aliajn . . .

</div><p>

Michel Duc Goninaz unue kritikas la cititan analizon fare de
Piron dirante, ke "<i>se li 'neniam renkontis
esperantiston, kiu favoris "faligon de la angla"', nu,
probable li ne renkontis multajn esperantistojn, almenaŭ ne
ĉiujn, almenaŭ ne min (eĉ se la vorton 'faligo' mi
konsideras neadekvata)</i>". Aliflanke, kiam temas pri la
manifest-aŭtoraj apartiĝemo kaj pretendo, ke nur ili
pravas, laŭ Duc Goninaz "<i>Piron ne vidis en la unua
peragrafo la uzon de 'ni' ('nia superegoo . . .' ktp), per kiu la
aŭtoroj konsideras sin tute ne apartigitaj de la
averaĝa esperantistaro, sed ja tre similaj — eĉ
se kun laŭdinda memkritiko</i>". Kaj fine li prezentas
(plian!) pristudindan vidpunkton:

</p><blockquote><div>

  <i>"En la tiutemaj polemikoj oni tute forgesis la
  historian dimension. La Manifesto de Raŭmo havis kiel
  ĉefan historian taskon (konscie aŭ nekonscie flanke
  de ties aŭtoroj — tio ne gravas) forgesigi kaj, se
  eble, forviŝi la Deklaracion de Tyresö (1969). El tiu
  ĉi vidpunkto la 'Raŭmistoj' de 1980
  (ankaŭ simbola jaro: entombigo de la jaroj '70!) estas la
  objektivaj komplicoj de la plej tradiciaj kaj
  'pracelaj' esperantistoj, kiujn ili pretendis
  kritiki."</i>

</div></blockquote><div class="pg_body_wrapper">

Preleginte en Rijeko pri ĉi temo, okaze de la tiea
Internacia Junulara Kongreso en 1998, mi petis la publikon pri
komentoj kaj demandoj. Pli ol unu aŭskultinto diris, ke por
li (mi emus skribi "*gi" por ne pensigi pri vireco)
"raŭmismo" signifas "ĝui la (bonan)
etoson", t.e. amuziĝi, distri sin, amikumi kaj umikumi
ktp. Nome, ne "labori por la movado, sin oferi, organizi. . .".
Jen la ŝibolete kaj sezame moda vorto en junularaj
renkontiĝoj, en TEJO-rondoj: ne "interna ideo" nek
"frateco", sed "etoso". Sufiĉas legi
komiksojn de Arnau por tion konstati. Evidente neniu plu pretas
iĝi martiro, aŭ lakeo, aŭ putino, de esperanto
— ankaŭ ne mi. Ĉiu volas ĝui la etoson, la
lingvon, la vivon, la hodiaŭon! Pasis for la tempoj
piramidaj . . . Sed, krom tio, la ekvacio "raŭmismo =
ĝui la etoson" montras nur la idean magrecon de la
debato en Junularujo. Simplismo (t.e. pensado per sloganoj kiel
"komunismo = ĉio por ĉiuj" aŭ
"kristismo = eterna feliĉo") facile akiras
adeptojn ankaŭ en niaj vicoj.

</div><p>

Multe pli nuancite argumentas Aldo de' Giorgi fine de ĉi
alineo (parenteze: la bona stilo de liaj leteroj igas min
pridubi, ke ĝuste li estus la aŭtoro de <i>La
manto</i>; se ne li — do kiu?):

</p><blockquote><div>

  <i>"Memkompreneble mi legis kun ĝuo vian
  'liturgion', kiu estas sendube tre dokta, detala kaj
  nepre interesa sociologia studo pri problemo, kiu meritas
  atenton, kaj kiun, bedaŭrinde, la ĝenerala
  esperantistaro, eĉ UEA, laŭŝajne tute ne prenas
  en konsideron aŭ taksas nur marĝena, malgrava
  danĝero. [. . .] Mi deziras ankaŭ klarigi kial mi iam
  skribis ke eble mi estas 'iaspeca' raŭmisto. Tia
  mi estas en la senco ke mi tre bone min sentis en la
  esperantisma movado, kie mi konis amason da tre karaj kaj
  interesaj homoj, kie mi multon lernis, kie mi povas vaste
  aktivi kaj amike interrilati, malgraŭ tio ke neniam mi tro
  fidis je iu, ia, iela, iama, ioma 'fina
  venko'."</i>

</div></blockquote><div class="pg_body_wrapper">

Bele kaj ekvilibr(ig)e komentas Sten Johansson (kiu bonvolu
indulgi la pres-artan modeston de ĉi libreto):

</div><blockquote><div>

  <i>"Mi ŝatus komplimenti vin pro via
  'liturgia' artikolo, kiun mi trovis tre sprita, ege
  malica kaj treege amuza. Mi komprenas ĝin kiel vivan kaj
  trafan esprimon de viaj sentoj. Kiel argumentado ĝi iom
  malpli-efikiĝas de la komparoj kun Hitler, Pinochet ktp.
  Krome, oni kredeble povus trakti vian tekston simile kiel vi
  traktas tiujn de Silfer, por elserĉi
  'kamaĉaĵojn'. Kaj eblus imputi ankaŭ
  al vi diversajn psikologiajn motivojn de la tre alta
  'temperaturo' en via artikolo. Ekz. ĉu ne povus
  esti reciproka projekcio? (T.e. vian eventualan subkonscian
  neagnoskitan internan despotecon vi projekcius sur Silferon,
  kiu ja prezentas tre taŭgan projekcian ekranon . . .)."</i>

</div></blockquote><div class="pg_body_wrapper">

Ne povas manki ekstreme konciza prijuĝo fare de
Gonçalo Neves:

</div><blockquote><div>

  <i>"Hieraŭ mi (finfine!) legis vian broŝuron. Mi
  ege ŝatas ĝin, kaj tute ne komprenas kial iuj
  malrekomendis ĝian aperigon. Ĝi estas sobra,
  objektiva, vaste dokumentita, kaj (kiel ĉiam) belstila,
  vortsuka kaj leksik-abunda. [. . .] Temas do [. . .] pri
  dokumento esperantujologia, kiu nepre meritas disvastigon, kaj
  tial mi ege rekomendas ke vi klopodu ĝin
  aperigi."</i>

</div></blockquote><div class="pg_body_wrapper">

Nek la senkompromise kritika voĉo de Joxemari Sarasua, kun
kiu min ligas filipika korespondado pri naciismo kaj politiko:

</div><blockquote><div>

  <i>"Ĝi vekis ĉe mi kontraŭdirajn impresojn.
  Unuflanke mi tre ĝuis vian skurĝon al la silfera
  rondo — tuj partianiĝinte por vi senscie pri la
  kialo, eble pro osmoza empatio —, kaj ankaŭ vian
  erudician vervon . . . Sed aliflanke ĝi postlasis ĉe
  mi ian senton de vaneco. Komprenu min: la temo mem estas
  sensignifa, kaj mi domaĝas la tempegon kiun vi perdis dum
  ĝia verkado kaj kiun vi povintus uzi por verki viajn
  ŝatatajn [poemojn, novelojn ktp . . .]. Viaj kritikoj al
  foirismo sonas prave, kaj povas esti, ke mi mem konsentas kun
  ili. Sed, ĉu vere la afero tiom valoras? Ĉu vi ne
  pensas, ke foiristoj estas elita sektero, mikrominoritata
  merdero en la flako de esperantujo, kiu estas siavice pisguto
  meze de la oceano? Ili nombras ja nur kvar kaj unu tamburiston
  kiu bruas . . .!, la ceteraj akolitoj apartenas al la
  averaĝa homtipo kiun vi renkontis ekzemple en la lasta
  [kongreso]. Ĉu vere ili estas la avangardo de ia nacia
  fronto konkerunta ian promesitan landon? Ĉu vi iam serioze
  ekpensis pri risko de etniĝo de la esperantistoj, pri
  fondiĝo de ia esperanto-nacio? Sub la egido eble de
  prezidento Silfer? Estas groteske . . . Vi banaligas kaj
  distordas naciismon ĝis ekstremoj de nerekoneblo. Laŭ
  mia scio, etnismo — aŭ gentismo aŭ kia ajn vi
  volas nomi ĝin — laŭmodas ne lastatempe sed de
  la frua dek-naŭa jarcento, de kiam la germanaj
  romantikuloj. [. . .] Ankaŭ vi kvazaŭ urinus ekster
  la pisujon . . .". Tamen poste li ret-esprimas sin jene
  pri la ĵusaj komentoj: "Mi nur bedaŭras, ke
  ekster sia kunteksto ili aspektas pli negative ol intencite: mi
  ja tre ŝatis legi la libreton." Dankon, Joxemari!</i>

</div></blockquote><div class="pg_body_wrapper">

Fine, eĉ Jakvo Schram, eldonanto de la libreto, kiun vi nun
legas, ĉe la komenco reagis jene:

</div><blockquote><div>

  <i>"Unuflanke mi admiras la verkon pro ĝia strukturo,
  vort-uzo, precipe kiel vi malkaŝas la Silfer-komedion ktp,
  aliflanke mi havas demandon: ĉu necesas uzi vian valoran
  tempon por skafandri [provizi per freŝa aero] organizon
  sensignifan? [. . .] Evidentas ke vi klopodas malkaŝi la
  papajn revojn de Silfer. Sed sciante ke Literatura Foiro
  direktas sin al 'elita intelektularo' [. . .] mi min
  demandas, ĉu tiu grupo ne estas sufiĉe saĝa por
  funkciigi siajn proprajn cerbojn kaj konstati ke Silfer nur
  revas pri simpla adeptaro."</i>

</div></blockquote><div class="pg_body_wrapper">

Poste, ŝanĝinte (evidente) la opinion, li konfesis:
"</div><div class="pg_body_wrapper"><i>La tutan vivon mi jam revas pri mia nomo sur la nigra
listo de LF-koop</i></div><div class="pg_body_wrapper">". Deziro plenumita!

</div><p>

La paĝosupran moton mi tiris el la sekva senganga frazo de
(mi supozas) Aleksander Korĵenkov en la artikolo <i>Rondo
vere "familia"</i> (<i>La Ondo de Esperanto</i>,
1999:1): "<i>Draŝan publikan kritikon [fare] de la
vidvo de la antaŭa redaktorino ricevis Heroldo de Esperanto,
dum iberianoj Camacho kaj Neves daŭrigis ataki la nunan
redaktorinon Martinelli kaj precipe la redaktorinedzon Silfer
(baldaŭ aperos nova kontraŭsilfera filibro de
Camacho)</i>". La profetitan filibron jen vi havas! Kaj al
rusaj kolegoj mi lasas la taskon ekanalizi la rusan version
aŭ surogaton de foirismo, kiun Korĵenkov kaj K-io
laŭdire kaj onidire provas establi en sia vasta lando, kun
sukceso simila al tiu de kamarado Gorbaĉov en la
balot-intencaj sondoj. Strange, se, per reciproka imitado de
malimitindaj kondutoj, Aleksander, Giorgio kaj Perla sukcesos
fondi rondon familian tute propran, sen erarintaj filoj kaj favaj
ŝafoj!

</p><p>

Nerektaj reagoj kaj respondoj venadis, neeviteble, de la
kritikatoj. En sia kutima maniero ataki, per aludoj, per akuzoj
svagaj kaj ambiguaj, kvazaŭ temus pri la sekso de l'
anĝeloj, Silfer (en <i>Bonan matenon, HdE</i> 1962-1963, 31
dec. 1998, p. 1 kaj 8) parolas pri "la nuntempaj
Niemojevskoj", laŭ la nomo Niemojewski, aŭtoro de
artikoloj en <i>Pola Esperantisto</i> en 1914 (!), kadre de
"kampanjo kiu alprenis klare kontraŭjudan
karakteron". Konata metodo: ĉiujn kritikajn voĉojn
ili elĵetas en la unu, solan kaj saman sakon de
antisemitismo. Oportuna stampilo! Kritikanto iĝas
antisemito, "*anarkoidulo", persono kiu "trovas en
esperanto sian psikan rubujon" ktp. Ĉu necesas
proklami, ke mi kun plezuro, intereso kaj admiro spektas filmojn
kaj legas librojn fare de judaj aŭtoroj? Ke ĉi-monate
mi legis <i>Se ĉi tio estas homo</i>, de Primo Levi? Sed
ĉu diri ankaŭ, ke ĵus antaŭe okupis min
<i>Kultura antropologio</i>, de Marvin Harris, kaj <i>La senmorta
semo</i>, de Jordi Balló kaj Xavier Pérez, kaj tuj
poste (t.e. ĝuste nun) <i>Fundamentaj mensogoj de la
katolika eklezio</i>, de Pepe Rodríguez? Kiun tio
koncernas? De kiu do peti la <i>nihil obstat</i> (eklezia aprobo,
imprimaturo)? Ĉu de la Kooperativo? Aŭ de la
esperantuja PEN-klubo?

</p><p>

Ĉar ankaŭ ekster Esperantujo troveblas interesaj
legaĵoj, taŭgaj por fari komparojn. Oni povas vidi,
ekzemple, ke la agado de <i>Esperanta PEN-Centro</i> havas
mondajn precedentojn, kiel montras la perua verkisto Mario Vargas
Llosa en <i>Carta a Kenzaburo Oé</i> (<i>Letero al
K.O.</i>; <i>El País</i>, 17.01.1999, p. 15): "<i>Mi
ne sciis, ke, en la sepdekaj jaroj, la japana PEN-klubo rifuzis
protesti kontraŭ la persekutado de la korea poeto Kim Ji Ha.
Dum mia tri-jara prezido de Internacia PEN-Klubo mi trovis, ke
kelkaj Centroj malobservis sian devon batali kontraŭ cenzuro
kaj kontraŭ politika molestado de verkistoj, nome la
ekzistokialon mem de la institucio. La plej dolora kazo estis tiu
de l' argentina romanisto Antonio di Benedetto, viktimo de la
armea diktaturo, por kies liberigo kampanjis Internacia
PEN-Klubo, kaj kiun eksigis la bonaera PEN pro nepago de kotizoj.
Tiaj ĉi skandalaj kazoj estis tamen ne la regulo, sed
escepto.</i>"

</p><p>

Intertempe, suplemente, aperis novaj dokumentoj. "Sed"
— kiel kutimis aldonaĉi la sengusta aŭtor(in)o de
<i>La manto</i> — "tio enĉapitriĝos
venontpaĝe".


</p><p class="datolinio">Bruselo, 01.03.1999</p>



<h2 class="sekcio"> <a id="legis">Intertempe ni legis . . .</a></h2>


<p>
. . . en <i>Heroldo de Esperanto</i>, n-ro 9-10 (1956-7), 10
septembro 1998, la sekvajn tekstojn, resp. sur p. 1, 4 kaj 5:</p>






<blockquote class="kursiva"><div>

  <h3> <a id="legis1">Pakto nigre sur blanko</a></h3>

<p>
  Kunvokis Esperanta PEN-Centro kaj E-Radikala Asocio, organizis
  KCE, la dutagan Forumon prezidis ambasadoro György
  Nanovfszky. Aliĝis 25 establoj.

</p><p>

  Post la inaŭgura parolado de Giorgio Silfer kaj raporto de
  Giorgio Pagano, la delegitoj pritraktis la diversajn demandojn,
  al kiuj respondas tri dokumentoj: la Pakto kaj aplikaj
  rezolucioj.

</p><p>

  La Pakto por la Esperanta Civito estas interkonsento kiu
  engaĝas la subskribintojn (post la ratifoj de la
  respektivaj Asembleoj) al reciproka helpo, al la kreo de komuna
  kondutkodo pere de arbitracia instanco (kies sidejo estos en
  Svislando) kaj al atingo de kelkaj celoj pere de
  Evolukomisiono (EKo), kies sidejo estos en Romo. Prioritataj
  celoj estas la agnosko pri nia lingvo kaj ĝia komunumo
  fare de la Bureau des langues moins répandues en
  Dublino, kaj la preparo de konstitucia ĉarto por la
  Esperanta Civito. Provizora referenco por la arbitracia
  instanco (nomata Kortumo) estas la svisa civila kodo, kaj
  modelo por tiu konstitucia ĉarto estas la senteritoriaj
  civitoj (kiel la ordeno de la Maltaj Kavaliroj), korektita
  laŭ la federalismaj principoj, anstataŭ centralisma
  hierarkia akso. La Pakton la Forumo aprobis per 12 voĉoj
  favoraj, 2 sindetenaj kaj 1 kontraŭa (la IFEF-delegito):
  ĉi lasta estis tamen kandidato kiel vicmembro al EKo, kaj
  tie elektita.

</p><p>

  La dua Forumo, kunigonta ĉiujn establojn, kiuj ratifos la
  Pakton, invititojn kaj observantojn, estos kunvokita de EKo
  minimume post unu kaj maksimume post du jaroj.</p>
</div></blockquote>

<p>
Sekvas nun la jam fama pakto (teksto konforma al la originalo,
krom unu korekto: "neapelacieblaj" anstataŭ
"neapelaceblaj" en la originalo):


</p><p>La subskribintoj lanĉas la sekvan proponon de</p>

<blockquote class="kursiva"><div>
  <h3> <a id="legis2">Pakto por la Esperanta Civito</a></h3>

  1. Estas difinita la Pakto por la Esperanta Civito. Ĝi
  engaĝas la subskribintojn de la Pakto nur se la suverena
  instanco (la ĝenerala Asembleo) de la respektivaj establoj
  ratifas ĝin.

<p>

  2. Se la establo ne havas propran juran personecon (ekz.
  redakcio de gazeto) necesas la ratifo de la kolektivo aŭ
  individuo kun jura personeco aŭ civilaj rajtoj kiu posedas
  ĝin.

</p><p>

  3. Al la Pakto eblas aliĝi en kiu ajn momento, laŭ la
  proceduro en la artikoloj 1 kaj 2. La aliĝo ekvalidas nur
  se la absoluta plimulto (duono plus unu) de la jam
  aliĝintaj aprobas.

</p><p>

  4. El la Pakto eblas retiriĝi nur pro: a) pruvita malfondo
  de la establo; b) verdikto de la arbitracia instanco (Kortumo);
  c) novaj artikoloj kaj amendoj en la Pakto, kiuj
  ŝanĝus ĝian nunan strukturon kaj celaron.

</p><p>

  5. La Pakto celas: a) firmigi la rilatojn inter la paktintoj,
  favore al reciproka helpo kaj respekto; b) formi la kernon de
  la Esperanta Civito; c) solvi eventualajn konfliktojn per
  arbitracio.

</p><p>

  6. La rimedoj por plenumi la celojn de la Pakto estas: a) la
  Evolukomisiono (EKo); b) la Kortumo por la Esperanta Civito
  (Kortumo).

</p><p>

  7. La Evolukomisiono (EKo) plenumos la sekvajn taskojn: a)
  ĉiujare prepari raporton pri la evoluo de Esperantio; b)
  fari proponojn, ankaŭ organizajn, por la progreso de E-io
  laŭ la Kvintezo; c) kunvoki, ene de minimume unu kaj
  maksimume du jaroj, la sekvan Forumon por la Esperanta Civito;
  d) legitimi lokajn kaj fakajn konferencojn en la spirito de la
  Esperanta Civito; e) prepari la Konstitucian Ĉarton de
  E-io, cele al la strukturigo de demokrata reprezentejo de la
  Esperanta Civito.

</p><p>

  8. EKo konsistas el kvin membroj kaj tri vicmembroj, elektitaj
  de la unua Forumo por la Ea-Civito.

</p><p>

  9. La sidejo de EKo estas en Romo. EKon financas libervole la
  paktintoj.

</p><p>

  10. La Kortumo estas la arbitracia instanco de la Pakto.
  Ĝi konsistas el tri membroj kaj du vicmembroj, elektitaj
  de la paktintoj, kun dujara mandato, inter la esperantistoj
  konataj pro sia honesteco kaj ekvilibro.

</p><p>

  11. La sidejo de la Kortumo estas en La Chaux-de-Fonds. La
  Kortumon financas la establoj kaj homoj kiuj sin turnos al
  ĝi por arbitracio.

</p><p>

  12. La verdiktoj de la Kortumo estas neapelacieblaj. Se iu ne
  estas kontenta pri la verdikto, tiu povas sin turni al la
  kunveno de la paktintoj (Forumo por la Ea-Civito), kiu povas
  peti (je absoluta plimulto) la Kortumon reekzameni unu fojon la
  kazon.

</p><p>

  13. La Kortumo verkos iom post iom komunan kondutkodon, kiu
  estos parto de la renovigota Pakto. Provizora referenco por la
  Kortumo estas la Svisa Civila Kodo.

</p><p>

  14. Por ĉiu dokumento, unuavice por la interna regularo
  ellaborota de EKo, la ĉeflingvo estas esperanto.</p>
</div></blockquote>

<p>Sekvapaĝe oni povas legi:</p>

<blockquote class="kursiva"><div>
<p>

  La Evolukomisiono elektita kadre de la Unua Forumo por la
  Esperanta Civito: David Buhlmann, Judit Felszeghy, Daniela
  Giglioli, Marco Picasso, Ljubomir Trifonĉovski.</p>
</div></blockquote>


<p>Nomoj grandparte jam konataj . . . En la sama numero oni informas
ankaŭ pri tio, ke en la montpeliera UK mi aliris la
giĉeton de <i>Literatura Foiro</i> kaj <i>Heroldo</i>
(leginte ĉi-revuan artikolon pretendantan dekreti, kiuj
estas la veraj geamikoj de Ada Fighiera Sikorska) kaj alkriis
ilin (la LF-rondon) "faŝistoj". Ne mensogis la
tiama deĵorantino, Judit Felszeghy: mi tiel faris kaj tion
diris. Mi profitas la okazon por ripeti, ke: 1) pro ĝia
retoriko naciisma, gentisma, obsedita pri identeco; 2) pro
ĝiaj konstantaj mensogado, distordado de la vero kaj
manipulado; kaj 3) pro ĝiaj provoj silentigi kritikajn
voĉojn internajn kaj eksterajn — pro ĉio ĉi
mi opinias foirismon la esperantuja ekvivalento de la politika
nocio "faŝismo", ekzemple laŭ la dua PIVa
difino: "Ĉia reakcia kontraŭmarksisma kaj naciisma
movado". Tamen, konsiderante iliajn fuŝecon kaj
neprofesiecon indus enkonduki la neologismon
"faŝuloj", el la latenta radiko
"faŝa" (politike malruĝa), simile al la vorto
"facha" en la hispana lingvo.

</p><p>

Nu, ni daŭrigu. Aleksander Korĵenkov afable permesis
reprodukti intervjuon kun Silfer aperintan en numero1998:10 de
<i>La Ondo de Esperanto</i> (<i>LOdE</i>). Ne surprizu onin la
silferaĵo, ke "raŭmismo kondamnas la provojn de
ortografiaj reformoj"; la samon papagis Martinelli en
cirkulero al rete atingeblaj akademianoj (mi citas sen ŝia
permeso, cetere), kie ŝi preferis paroli pri
"raŭmisme orientitaj esperantologoj". Jen la
intervjuo:</p>



<blockquote class="kursiva"><div>

  <h3> <a id="legis3">Forumo por la Esperanta Civito</a></h3>


  "Kio igas popolo aron da homoj, tio estas la rememoro pri
  la kuna valora faritaĵo kaj la strebo al kuna
  farotaĵo". Tiu ĉi aforismo de J.E. Renan trafe
  situis en la salono Humbert, urba biblioteko de La
  Chaux-de-Fonds (Svislando), kie 9-11 aŭg. 1998
  disvolviĝis la unua forumo por la Esperanta Civito. Ni
  demandas al Giorgio Silfer (GS), kiu inaŭgure paroladis:
  kiu estas la diferenco inter ĉi tiu forumo kaj la
  strategia forumo kunvokita de UEA en Montpeljero?

<p>

  GS: Estas pluraj diferencoj. Unue, la forumo de UEA daŭris
  du-tri horojn, dum la alia du-tri tagojn: tio tuj videblas el
  la kvanto kaj kvalito de la respektive aprobitaj dokumentoj.
  Due, la forumo en UK estis fermita al kelkaj: ERA estis
  rifuzita, ekzemple; male, en KCE ekzistis neniu rifuzo —
  ĉiu estis bonvena. Trie, la forumo en Francio traktis
  esence unu demandon: kiel kontribui al Kampanjo 2000? En
  Svislando estis traktitaj pluraj, kaj tute alispecaj demandoj,
  ĉiukaze ne funkciaj al unu difinita asocio. Kvare, la
  forumo de UEA ne havas verajn precedencojn; male,
  Ĉaŭdefono 1998 daŭrigas la tradicion de
  Raŭmo 1980, Varsovio 1984, Segedo 1988. Kvine, la forumo
  de UEA ne startis de komuna denominatoro, dum en la Forumo por
  la Esperanta Civito tia ekzistis: temas pri La Kvintezo,
  proponita de LF-koop.

</p><p>

  LOdE: Ĝuste La Kvintezo, kaj la vorto Civito, donas la
  impreson ke la svisa forumo estis tro antaŭkondiĉita
  . . .

</p><p>

  GS: Se tiel estus, ne aliĝus tiom da establoj (entute 25),
  kaj tiom diversaj: internaciaj fakasocioj (fervojista,
  sciencista), politikaj (IKEL, ERA), landaj (hungara, kataluna,
  svisa), lokaj (el Bulgario), Akademio de Esperanto,
  kulturcentroj (KCE, Lesjoefors en Svedio, IIC en Italio),
  redakcioj ("Literatura Foiro", "Heroldo de
  Esperanto", "Kontakto", Radikala radio),
  eldonejoj (LF-koop), bibliotekoj, OSIEK, Esperanta PEN, SAT . . .
  Neniu sentis sin antaŭkondiĉita. La debato estis
  vigla kaj libera, sub la tagprezido de Gyoergy Nanovfszky,
  Perla Martinelli kaj Ljubomir Trifonĉovski. La dokumentoj
  ne estis aprobitaj ĉiam unuanime, pri la Pakto estis
  sindetenoj kaj unu kontraŭa voĉo.

</p><p>

  LOdE: Kion diras la Pakto?

</p><p>

  GS: La Pakto por la Esperanta Civito estas interkonsento
  (ratifota de la asembleoj de la respektivaj establoj) celanta
  la starigon de komuna arbitracia instanco (la Kortumo), kiu
  difinos ĝeneralan kondutkodon, kaj de konstitucia
  ĉarto. Tiudirekte laboros kvinopa Evolukomisiono, elektita
  de la Forumo mem. La tuto rememorigas pri Gruetli, kie en 1291,
  danke al la ĵuro de tri kantonoj, ekestis la svisa
  konfederacio.

</p><p>

  LOdE: Ĉu vi ne celas krei ian specon de anti-UEA?

</p><p>

  GS: Ne, kaj la plej evidenta pruvo por tio estas, ke eblas
  aliĝi al la Pakto kaj samtempe al la Strategia Forumo
  interne de UEA. Temas pri pakto por, ne kontraŭ io.
  Memkompreneble, ĝin karakterizas certa koncepto pri
  Esperantio. Estas interese rimarki, tiurilate, ke la sociologia
  modelo de diaspora lingva minoritato, inspirita de
  raŭmismo, evoluis danke al la Forumo. La Esperanta Civito
  alprenos la konstitucian modelon (korektitan al federalisma
  direkto) de aliaj senteritoriaj civitoj, kiel la ordeno de la
  maltaj kavaliroj. Aliflanke, la Evolukomisiono laboros por
  atingi agnoskon fare de la dublina Buroo de la malpli
  disvastigitaj lingvoj.

</p><p>

  LOdE: Ĉu do baldaŭ Esperantio havos propran
  futbalteamon verdestelitan?

</p><p>

  GS: La paktintoj ne elektis la modelon de naciŝtato, sed
  de lingva kolektivo sen teritoria ligiteco. Esperantio havas
  flagon kaj himnon, havis monunuojn, eble havos
  poŝtmarkojn. Sed ne armeon, nek futbalteamon.

</p><p>

  LOdE: Ĉu la decidoj de Ĉaŭdefono havos apartan
  efikon interne de LF-koop?

</p><p>

  GS: Laŭ mi jes. La kulturpolitika dimensio fariĝos
  malpli grava, kompare kun la produkta kaj administra. La epoko
  de la "entrepreno-partio" baldaŭ finiĝos.
  Same kiel la Esperanta PEN transprenis de LF-koop la taskon
  demonstri la valoron de esperanto kiel arta perilo, la Forumo
  por la Esperanta Civito povos transpreni la taskon demonstri la
  valoron de nia lingvo kiel identigilo.

</p><p>

  LOdE: Kiam denove kunvenos la Forumo, kaj el kiuj ĝi
  konsistos?

</p><p>

  GS: Iam inter aŭgusto 1999 kaj aŭgusto 2000, laŭ
  decido de la Evolukomisiono (kies membroj estas David Buhlmann,
  Judit Felszeghy, Daniela Giglioli, Marco Picasso kaj Ljubomir
  Trifonĉovski, vicmembroj Romano Bolognesi, Gyoergy
  Nanovfszky kaj Giorgio Silfer). Rajtos aliĝi nur la
  establoj subskribintaj la Pakton: kompreneble ankaŭ ne
  partoprenintaj en la unua Forumo. Praktike, temos pri la Forumo
  de la Paktintoj.

</p><p>

  LOdE: Kiun sintenon havos la Forumo rilate al la lingvo mem?
  Ĉu ĝi agnoskos la aŭtoritaton de la Akademio
  kiel "lingva kortumo"?

</p><p>

  GS: Mi opinias ke la sinteno estos konservative fundamentisma,
  tial ke ni kredas esperanton transnacia kulturlingvo, kaj ne
  internacia helplingvo plibonigebla (kiel asertas André
  Albault) por la "fina venko" . . . Raŭmismo
  kondamnas ekzemple la provojn de ortografiaj reformoj, kun kiuj
  koketas Iltis-anoj kaj kelkaj (eks)membroj de la Akademio. Se
  la Akademio mem ne distanciĝos de ili, mi persone
  kontraŭos asigni al ĝi la rolon de "lingva
  kortumo".

</p><p>

  LOdE: Al kiu, do?

</p><p>

  GS: La decido apartenos al la Forumo de la Paktintoj, sed
  ĝi dependos, mi emfazas, de la sinteno de la Akademio mem.

</p><p>

  LOdE: Kie aperos la diversaj dokumentoj de la Forumo?

</p><p>

  GS: Unuavice en "Literatura Foiro" kaj "Heroldo
  de Esperanto", de kie ili estos libere kopieblaj.</p>
</div></blockquote>

<p>
Mi lasas al aliaj respondi al ĉi kulmino de absurdo. La
ĉi-sekva artikolo de Lindstedt publikiĝis en numero
1998:11 de <i>La Ondo de Esperanto</i>, kaj tiu de Corsetti
respondas al iu neidenta praversio de ĝi rete dissendita.



</p><h3 class="sekcio"> <a id="lindstedt">Jouko Lindstedt</a></h3>

<h2>Esperantujo apartenas al ĉiuj</h2><div class="pg_body_wrapper">


La intervjuo kun Giorgio Silfer en </div><div class="pg_body_wrapper"><i>LOdE</i></div><div class="pg_body_wrapper"> 10/98 kaj la
(kontraŭ)kongresa numero 9-10/98 de </div><div class="pg_body_wrapper"><i>Heroldo de
Esperanto</i></div><div class="pg_body_wrapper"> raportas pri la "Forumo por la Esperanta
Civito", okazinta en Svislando kaj iniciatita de LF-Koop.
Oni povas konstati, ke la tiel nomataj raŭmistoj nun
definitive forlasis la koncepton de Esperanto kiel ideo kaj
movado strebanta al pli justa lingva ordo en la mondo: nun la
ĉefa celo estas "atingi agnoskon fare de la dublina
Buroo de la mapli disvastigitaj lingvoj"! Sendube tia
elpaŝo inspiros la mondan gazetaron al spritaj artikoletoj
pri tio, kiel la esperantistoj fine konfesas sian malvenkon.
Ĉu Zamenhof deziris defendi malgrandajn lingvojn nur kreante
unu plian?

</div><p>

Laŭ la analizo de Silfer en <i>Heroldo</i>, la spertoj en
PEN-klubo [!] montris, ke la monda lingvo-problemo ne estas tia,
kiel la esperantistoj kredis. Li pledas por pli vasta uzo de la
hispana kaj araba kiel laborlingvoj en internaciaj organizoj.
"Poste, eventuale, je individua nivelo, ekzistos ankaŭ
la solvo de la lingva problemo pere de alternativa
komunikilo." Estas interese, se vere tia estas la nova linio
de Hungara Esperanto-Asocio aŭ Svisa Esperanto-Societo, kiuj
partoprenis la Civito-Forumon. Se ni iam povos ekscii, kiuj vere
partoprenis: la redaktoro de <i>Kontakto</i> sciigis al mi, ke la
revuo neniam aliĝis nek partoprenis, malgraŭ tia
informo fare de la civituloj. La Akademio de Esperanto
aliĝis per decido de la antaŭa gvida duopo (Bormann kaj
Martinelli), sed la nova estraro elektita antaŭ ol la
Civito-Forumo okazis sendis nenian oficialan reprezentanton al
ĝi.

</p><p>

La Civito estas provo de la raŭmistoj uzurpi la koncepton
"Esperantujo". La Pakto aprobita en la Civito-Forumo
antaŭvidas preparadon de "Konstitucia Ĉarto de
Esperantio". Sed ĝi neniam estos mia konstitucio, tamen
mi apartenas al Esperantujo. Almenaŭ ekde la Bulonja
Deklaracio estas klare, ke ĉiu uzanto de Esperanto rajtas
sin nomi esperantisto, oni bezonas subiĝi al neniaj
organizoj.

</p><p>

Siatempe, la Manifesto de Raŭmo (kiun mi kunverkis kun
Silfer) celis deklari, ke ekzistas ne nur la Esperanto-movado,
sed ankaŭ la Esperanto-komunumo. Ĝi ne estis la unua,
nek la lasta dokumento de esperantistoj, kiuj emfazas tion. La
komunumo kaj la movado (kies celojn formulas tre klare la
Manifesto de Prago) kompletigas unu la alian. La movado devas
esti organizita, la komunumo estas nefermita, plurcentra, libera.
Se oni komencas organizi la komunumon — eĉ se
"federalisme", eĉ se en la spirito de Grutli 1291,
kiun supozeble ĉiu barata, japana kaj brazila esperantisto
konas — se oni do pretendas organizi la komunumon, oni nur
kreas duan movadon. La komunumo restas ekster ĉiaj organizaj
provoj. Tial la raŭmistoj perfidis la Manifeston de
Raŭmo.

</p><p>

Silfer estas lerta propagandanto: laŭ li la Montpeljera
Strategia Forumo de la Eperanto-Komunumo okazis "interne de
UEA" (kio ne veras, alie ja ekzemple SAT ne aliĝus!),
dum la Civito-Forumo estis ideale malfermita al ĉiuj. Tamen,
oni ja povis facile antaŭvidi, kiajn dokumentojn la
Civito-Forumo akceptos, ĉar la raŭmismo jam delonge
estas nur tia, kia ĝin degnas difini LF-Koop kaj Silfer mem.

</p><p>

Por doni unu ekzemplon: la Manifesto de Raŭmo havas unu
ĉapitreton pri "La kongresoj kiel vojo al kresko":
"Internaciaj kongresoj kaj renkontiĝoj estas esencaj
por la asimiliĝo de homoj al nia lingva komunumo: necesas
unuflanke kongresi pli ofte inter ni, kaj rezervi la kunsidadon
de gvidorganoj al apartaj funkciulaj kunvenoj . . ." Estas
malfacile akordigi tion kun la kolosa ĉikanado pri la
ĉi-jara Universala Kongreso en la raŭmisma
<i>Heroldo</i>, kie oni plendas ĝuste kaj precize pro tiu
asimila, komunum-fortiga rolo de UK. Sed aliloke en la gazeto oni
jam povas legi, ke Silfer ĝustigis tiun parton de la
Manifesto: ekde nun ni parolu pri la Esperanto-centroj kiel vojo
al kresko. Ĉu ĉio ĉi rememorigas vin pri certaj
ideologioj kaj iliaj rajtigitaj interpretistoj?

</p><p>

En la intervjuo de <i>LOdE</i>, Silfer diras: "Raŭmismo
kondamnas ekzemple la provojn de ortografiaj reformoj." Mi
ne subtenas ortografiajn reformojn, sed certe ni neniel pensis
pri ili en Raŭmo en 1980! Sed ne estas la unua fojo, ke
Silfer akaparas la rajton interpreti, kion la raŭmismo
"ekzemple" kondamnas aŭ aprobas. En <i>LOdE</i> li
postulas, ke la Akademio de Esperanto distanciĝu de certaj
reformemuloj, alie ĝi ne plu rajtos esti la "lingva
kortumo" de la civituloj. Malofte iu tiel arogante starigas
kondiĉojn al la Akademio kiu, kompreneble, neniel bezonas
sin esprimi pri tio, kion faras ekzemple ĝiaj eksmembroj
Albault aŭ Haupenthal. La Akademio ne ĉesis apogi la
Fundamenton, kaj ĉiu esperantisto ja povas facile kompari
radikalajn reformprovojn kun la Fundamento.

</p><p>

Mi ne timas por Esperantujo: tia megalomania entrepreno kiel la
"Civito" nepre fiaskos. Sed mi bedaŭras ĉiujn
esperantistojn, kiuj estos misgvidataj de ĝi kaj devos per
amara sperto lerni, ke en Esperantujo troviĝas lertaj
propagandistoj por malplenaj ideoj. La raŭmistoj ja neniam
povus mem kreskigi la komunumon: oni fariĝas esperantisto
pro simpatio al tiuj idealoj de tutmonda identeco kaj lingva
egaleco, al kiuj la "Civito" turnas sian dorson —
oni ne esperantistiĝas por aparteni al senteritoria ludnacio
aŭ al nova Malta ordeno. Tial la raŭmismo devas
ĉiam paraziti sur la serioza movado.



</p><h3 class="sekcio"> <a id="corsetti">Renato Corsetti</a></h3>

<h2>Ne tuŝu esperantistojn</h2><div class="pg_body_wrapper">


Kiu diras ke suomoj estas tre trankvilaj silentuloj? Jouko, vi
rajtas peti la honoran civitanecon de Malto. Mi kaj [Jorge]
Camacho, kompare kun vi, estas veraj nordanoj. Aliflanke, pli
bone ol mi aŭ [Jorge] vi elektas la temojn, pri kiuj vi
eksplodas. Temas pri principaj temoj.

</div><p>

Tio, kion Heroldo raportis, estos studata en lernejoj por
ĵurnalistoj kiel tipa ekzemplo de lerta misinformado.
Kompreneble ĉiu revuo rajtas elekti sian stilon.

</p><p>

Kiam temas pri la Strategia Forumo de la Esperanto-komunumo, kies
unua kunsido okazis en Montpeliero, mi povas nur diri ke en
ĝi estas loko por ĉiuj (mi substrekas: ĉiuj)
organizaĵoj, centroj, kooperativoj ktp. de esperantistoj.

</p><p>

Mi refaras ĉi tie publike la inviton, kiu estis farata al la
unuopaj organizaĵoj. Se KCE, LF-Koop, PEN-Klubo aŭ kiu
ajn alia organizaĵo volas aliĝi al tiu Forumo, la
pordoj estas vaste malfermitaj. La forumo celas kunligi
ĉiujn erojn de la esperantlingva komunumo, por ke ili amike
kaj samnivele kunlaboru unu kun la alia. Ne estas
antaŭkondiĉoj aŭ subskribendaj dokumentoj.

</p><p>

Pri la idearo de sendependa "kvazaŭ-ŝtato",
mi ne havas ion por aldoni al tio, kion Jouko diris.

</p><p>

Mi volas iom korekti tion, kion Jouko diris: "Kiam oni
komencis vidi tion [la gravecon de la komunumo] ankaŭ en
UEA-rondoj — ne malplej pro la analizoj de Humphrey
Tonkin". Nu, kvankam Humphrey Tonkin havas multajn meritojn,
mi volas diri ke jam Hodler pensis ĉefe pri la komunumo,
kiam li fondis UEA'n.

</p><p>

Krome, kiam venas riproĉoj al UEA, ofte tiuj riproĉoj
estas de la speco: "Vi nur okupiĝas pri administrado de
la membroj kaj servoj al ili. Vi dediĉas tro malmultan
energion al disvastigado de Esperanto".

</p><p>

"Kio min ofendas kvazaŭ persone, eĉ se ne estas
persona afero, estas la provo de la 'civito' uzurpi la
koncepton 'Esperantujo' (kvankam en la misformo
'Esperantio')." Kaj mi aldonas ke mi persone estas multe
pli ofendita, kiam oni klopodas trompi simplajn esperantistojn.
Mi konas amason da simplanimaj esperantistoj, kiuj eble eĉ
konfuzas SAT kaj UEA, sed kiuj dediĉas al la afero de
Esperanto sian tempon kaj monon, sen eĉ la espero esti
menciataj en la bulteno de la loka klubo. Kiam oni klopodas
trompi tiujn sindonemajn homojn per distordo de la faktoj kaj per
svingado de alte sonaj konceptoj, por celoj pri kiuj mi ne volas
paroli, mi iĝas pli kolera ol Jouko, ĉar tio similas al
ŝtelado de bombonoj ĉe infanoj. Ne tuŝu
esperantistojn. Se vi volas vi havas la tutan neesperantistan
mondon je dispono. Provu tie.



</p><h3 class="sekcio">Claude Piron</h3>

<h2>[Pri "eminentaj" esperantistoj]</h2><div class="pg_body_wrapper">


Ŝajne duflanka karaktero estas ofta afero ĉe
"eminentaj" esperantistoj. Mi ne havas specialan
klarigon pri la fenomeno, sed mi konstatas, ke la esperanto-mondo
allogas homojn (aŭ pli facile ol aliaj medioj havigas
teneblan lokon al homoj) kiujn karakterizas tuta serio da tipaj
trajtoj:

</div><p>

+ ili havas pri si altan, se ne diri grandiozan, opinion;

</p><p>

+ ili emas juĝi kaj kondamni;

</p><p>

+ ili agas, skribas, parolas, kvazaŭ estus evidente, ke ili
rajtas juĝi kaj kondamni, kaj por tio kompetentas (aŭ
pli kompetentas ol ĉiu ajn alia);

</p><p>

+ ili ne havas dubojn pri sia praveco;

</p><p>

+ ili estas afablaj, amikecaj, kelkfoje eĉ ĉarmaj en
interpersonaj rilatoj;

</p><p>

+ ilia cerba funkciado estas tipa pri la maldekstra duonsfero,
pli analiza ol sinteza, pli teoria ol praktika, pli
"fakta" ol "etosa", pli "pensa" ol
"senta" aŭ "intuicia";

</p><p>

+ ili ne povas pritrakti ion, kio ne estas nete difinebla;

</p><p>

+ ili emas konsideri, ke ĉiu problemo povas havi nur unu
ĝustan solvon;

</p><p>

+ ili estas ne tre toleremaj (konsekvenco de la ĵus citita
trajto en la sfero de interhomaj rilatoj);

</p><p>

+ ili evitas person-al-personan alfrontiĝon, sed tre ofte
diskonigas siajn juĝojn publike (ili neniam sendos al vi
leteron, sed ne hezitos publikigi artikolon aŭ pamfleton pri
vi);

</p><p>

+ ili montriĝas nekapablaj konsideradi argumenton
kontraŭan al ilia starpunkto (ili rebatas antaŭ ol
pripensi, aŭ simple ignoras la fakton, ke iu alia
malsamopinias);

</p><p>

+ ili povas paroli rapide kaj verve, kaj ridigi publikon (ofte
per sia ironio);

</p><p>

+ ili fakte ne elportas kritikon (kvankam ili povas tion
ŝajnigi);

</p><p>

+ ili ofte havas tre rigidan, fortan opinion pri tre eta, negrava
detalo;

</p><p>

+ ili havas rapidan, akran inteligentecon, kiu koncentriĝas
unue aŭ nur sur la negativaj aspektoj de la koncerna afero;

</p><p>

+ ili havas bonegan memoron, kaj sekve grandan erudicion, ofte en
tre diversaj kampoj;

</p><p>

+ ili fascinas, dum tempo, parton de la koncerna publiko, kiu
povas portempe surpiedestaligi ilin: la piedestalon ili videble
(infanece) ĝuas;

</p><p>

+ al multaj ili donas la impreson, ke ili pli ŝatas ideojn
kaj abstraktaĵojn (regulojn, principojn . . .) ol homojn;

</p><p>

+ ili estas tre netaj, klarliniaj kaj relative rigidaj en la
maniero korpe teni sin aŭ sin vesti;

</p><p>

+ ili strukturas rilatadon alprenante la rolon de patro kaj
provante devigi la aliulon roli kiel infano;

</p><p>

+ ili estas pli nekonsciaj pri siaj malfortoj aŭ ridindaj
aspektoj ol la plimulto el la homoj, kvazaŭ konstati ion
negativan pri si estus netolereble.

</p><p>

+ ili estas viroj;

</p><p>

+ pluraj el tiuj, kiujn mi persone kona/is (ekzemple S., L., H.,
J.), kapabla/is paroli admire pri si mem dum tuta horo, ne
rimarkante, kiel stranga tio aperas al la ĉirkaŭuloj.

</p><p>

Kial personecoj tiel strukturitaj iom oftas en Esperantujo, estas
malfacile diri. Eble ĉar estas medio sufiĉe malvasta
por ke estu relative facile eminenti (mi publikigis en esperanto
romanojn, kiujn mi neniam povus publikigi en lingvo kun vasta
verkistaro, kaj sekve kun forta konkurenco). Eble ankaŭ
ĉar estas tiom da homoj, kiuj malbone regas la lingvon, ke
iu, kiu bonege regas ĝin, facile trovas kontraŭulojn
nekapablajn defendi sin.

</p><p>

Mi suspektas, ke tiaj homoj havas en si fortan agresemon, sed ne
sentas sin fizike aŭ psike sufiĉe sekuraj por rekte
ataki. Por antaŭgardi sin kontraŭ eventuala atako, ili
havas ridetan, afablan sintenon. Ili provas eviti la
danĝeron de alfrontado per ĉarmo al la amaso kaj bato
al la unuopulo. Al psikologo ili donas la impreson, ke ili
kompensas ion neelporteble vakuan, aŭ negativan, funde de
si. Kvazaŭ ilia tuta energio estus dediĉita al la celo
"mi ne vidu, ke mi valoras nenion", al iu bezono pruvi
sin pli alta ol la aliaj.

</p><p>

La strukturiĝo de tia personeco verŝajne
komenciĝis en la infaneco, kiam la intelekto kapablas rezoni
nur per du terminoj: 'ĉio / nenio', 'unua / lasta'. Por tia
pensosistemo <a href="#threestars" class="pginternal">[***]</a>, la sola maniero ne
esti lastulo (t.e. iu forĵetinda, mokinda), estas eminenti.
Kaj por atingi la supron, kaj pri tio ne dubi, estas utile
malaltigi kiel eble plej multe da aliuloj. Ĉiu kritiko al iu
alia do fortigas la senton pri praveco kaj supereco, kaj krome
ĝi iom kontentigas la agreseman bezonon venĝi sin
kontraŭ homaro, kiu malhelpis onin ĝui dekomence senton
pri plena sekureco. Sed eble ĉio ĉi estas nur la frukto
de senbaza cerbumado. Fakte mi neniam havis okazon vere kontroli
miajn hipotezojn, ĉar miaj rilatoj kun tiaj homoj neniam
atingis la gradon de konfidenceco, sen kiu oni ne vere konas la
alian.

</p><p>

<a id="threestars">[***]</a> NOTO:

</p><p>

Eble la parto pri la infaneca dutermina pensado ne estas
sufiĉe disvolvita. Tial mi aldonas pliklarigon. Ĝis la
aĝo de proksimume ses jaroj, la intelekto de infano ne povas
funkcii uzante pli ol du terminojn. Tiu manko bedaŭrinde
relative ofte plu retroviĝas en plenkreskuloj, en kampoj,
kie la intelekta funkciado ne povis vere maturiĝi (kaj nia
socio, inkluzive de la lerneja instruado, ne ebligas al ĝi
maturiĝi en kampoj kiel politiko, metafiziko, emocia kaj
senta vivo, homaj rilatoj, ktp. La fakto, ke tiom da homoj
komprenas, ke esperanto celas anstataŭi la aliajn lingvojn
fontas el tiu infaneca pensmaniero: la problemo strukturiĝas
en du terminojn: naciaj lingvoj, internacia lingvo; ne eblas loko
por ambaŭ).

</p><p>

Karakterizo de tiu mensa funkciado estas, ke konstante aperas
simetrioj, kiuj ne ekzistas en la realo. Unu el la plej tipaj
estas: "se li aŭ ŝi eraras, mi pravas"
aŭ "se ŝi aŭ li estas pli malalta, mi estas
pli alta".

</p><p>

Tiaj simetrioj estas fuŝaj per tio, ke mi tute ne
ŝanĝiĝas pro tio, ke iu alia
ŝanĝiĝis, ke okazis io al li, aŭ ke li
elmontris iun mankon. Kompreneble, se iu falis malalten, mi estas
pli alta — rilate al tiu. Sed tio ne signifas ke objektive
kaj ĝenerale io ŝanĝiĝis en mia alteco. En la
personeca strukturo, kiun mi priskribis pri eminentuloj, la
objektiva funkciado ne encerbiĝis, kaj la koncernatoj plu
funkcias en memtaksado kiel kvinjaruloj. Ili do serĉas
ĉiajn okazojn montri la erarojn en la aliaj, ĉar tio
donas al ili senton pri altestareco, kaj ili sopiras al tiu
sento, ili havas kvazaŭ nekontentigeblan soifon al ĝi,
verŝajne pro nekonscia tre profunda kaj vunda sento pri
malalteco, eteco, nenivaloro.

</p><p>

Alivorte, iu matura koncerne sian membildon akceptas sin tia, kia
li aŭ ŝi estas, ĉu sen speciala deziro plibonigi
sin, ĉu kun tia deziro, sed ŝi aŭ li ne bezonas,
por senti sin akceptebla/akceptinda, ke la aliaj (aŭ iu
alia, sed en tiu dutermina pensado, "iu alia" kaj
"ĉiuj aliaj" estas la samo) situu malsupre.

</p><p>

Eble mi perdigis vian tempon per ĉi tiuj precizigoj, se
tiel, bonvolu pardoni min. Sed la kompreno pri falsaj simetrioj
ŝajnas al mi tre grava por kompreni la mensan funkciadon de
la tipo, kiun mi priskribis en mia antaŭa mesaĝo.


</p><h2 class="sekcio"> <a id="last">Lastsekunda informo</a></h2><div class="pg_body_wrapper">


Lastsekunde mi eksciis, ke ERA-Radikala Asocio forlasis la
Forumon por la Esperanta Civito kaj ĉi ties Evolu-komisionon
(EKo), laŭ retmesaĝo el la diskutlisto de ERA
plusendita kun la titolo </div><div class="pg_body_wrapper"><i>Ili kverelis</i></div><div class="pg_body_wrapper">. Nekredeble!!! kaj
subskribita de Daniela Giglioli je 25.02.1999. Ju pli da
divorcoj, des malpli da tentakloj . . . La tri-epizoda informo
finiĝas jene: "</div><div class="pg_body_wrapper"><i>Lasta epizodo: la Vicmembro Silfer
— tiu estas kiu, eventuale, devus anstataŭi efektivan
Membron — submetas voĉdone al la efektivaj membroj de
EKo sian 'Ĉarton pri konstitucia monarkio' kaj
proponas sin mem kiel 'Reĝo[n] de Ĉiuj
Esperantioj'. Ĉar ni ne volas spekti tiun lastan
antaŭviditan epilogon, ERA forlasas la Evolu-Komisionon kaj
la Forumon.</i></div><div class="pg_body_wrapper">"



</div><h2 class="sekcio"> <a id="f452">452 farenhejtoj</a></h2>

<blockquote><div>

  <i>al Ljubomir Trifonĉovski</i>

<p>

  —Tiuj, kiuj kalumnie<br>
  nomas min "Kulturministro<br>
  sen kulturo kaj sen klero",<br>
  evidente nur mensogas,<br>
  mistifikas kaj malicas.<br>
  En la universitato,<br>
  patro-sprone, mi sukcese<br>
  kursis juron unu jaron,<br>
  sed mi baldaŭ ekdecidis<br>
  miajn studojn foroferi<br>
  por la bono de l' Partio.<br>
  Ĉar la Ordon ni konservu,<br>
  hipotezajn malamikojn<br>
  de l' Partio kaj Patrujo<br>
  mi volonte ekzekutos<br>
  laŭ la leĝoj, kiujn diktas<br>
  nia Popolestro kara.<br>
  Mi nur peras la ordonojn<br>
  kaj dezirojn Popolestrajn;<br>
  mi nur servas diligente<br>
  la bonfarton de l' Reĝimo,<br>
  ĉiutage kun pli firmaj<br>
  strebo, ardo, sindediĉo.<br>
  La rezulton, senkonteste,<br>
  la Civito mem aklamas.<br>
  Post la Venko, tenas vigla<br>
  tiun ĉi Departementon<br>
  disidentoj plej obscenaj,<br>
  kritikaĵoj elsarkindaj,<br>
  manuskriptoj por bruligo.<br>
  La Realo ĝin sankcias:<br>
  ascendunte unu ŝtupon,<br>
  unu rangon, unu gradon<br>
  mi postenus apud Li.<br>

</p><p>

  <i>(La Kulturministro)</i>

</p></div></blockquote>

<p class="datolinio">Ikselo, 21.09.1998</p>








<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK LA LITURGIO DE L' FOIRO (ELEMENTOJ POR EKZEGEZO) ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div>
<div>This particular work is one of the few individual works protected
by copyright law in the United States and most of the remainder of the
world, included in the Project Gutenberg collection with the
permission of the copyright holder. Information on the copyright owner
for this particular work and the terms of use imposed by the copyright
holder on this work are set forth at the beginning of this work.</div>
<div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
