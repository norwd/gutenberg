<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>La Kolonoj de la Socio</title>
<style>@media screen {
    body {
        margin: 10%
        }
    }
.pagedjs_page_content > div {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage {
    text-align: center;
    line-height: 2;
    margin-bottom: 4em
    }
div.noto {
    background-color: #DDE;
    color: #000;
    padding: 0.5em;
    margin: 1em 12% 4em;
    border: solid 2px
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="La kolonoj de la socio: Dramo en kvar aktoj">
<meta name="dc.language" content="eo">
<meta name="dcterms.source" content="https://www.gutenberg.org/files/20162/20162-h/20162-h.htm">
<meta name="dcterms.modified" content="2025-07-08T16:05:44.745830+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/20162">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Norwegian drama">
<meta name="dcterms.created" content="2006-12-22">
<meta name="generator" content="Ebookmaker 0.13.7 by Project Gutenberg">
<meta property="og:title" content="La kolonoj de la socio: Dramo en kvar aktoj">
<meta property="og:type" content="Text">
<meta property="og:url" content="https://www.gutenberg.org/cache/epub/20162/pg20162-images.html">
<meta property="og:image" content="https://www.gutenberg.org/cache/epub/20162/pg20162.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">La kolonoj de la socio: Dramo en kvar aktoj</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: La kolonoj de la socio: Dramo en kvar aktoj</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: December 22, 2006 [eBook #20162]</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly</p>

</div><div id="pg-start-separator">
<span>*** START OF THE PROJECT GUTENBERG EBOOK LA KOLONOJ DE LA SOCIO: DRAMO EN KVAR AKTOJ ***</span>
</div></section><pre></pre>


<div class="noto">
<p>Noto de tekstpreparulo:<br>
En ĉi tiu teatraĵo, la tradukisto uzas komencemajuskla “Vi” por
signifi norvega formala alparola pronomo.</p>
</div>


<div id="titlepage">
<h2>HENRIK IBSEN</h2>

<h1>LA KOLONOJ DE LA SOCIO</h1>

<p>Dramo en kvar aktoj</p>

<p>(Samfundets støtter 1877)</p>

<p>Tradukis: Odd Tangerud</p>

<p>Eldonejo JEC Scandinavia a/s<br>
Postboks 54<br>
N - 3401 Lier<br>
Tel 32 85 50 03<br>
Fax 32 85 50 82</p>

<p>ISBN 82 91 707-52-9</p>
</div>

<h2>LA KOLONOJ DE LA SOCIO</h2>

<p>ROLOJ:</p>
<ul>
<li>KONSULO BERNICK.</li>
<li>SINJORINO BERNICK, lia edzino.</li>
<li>OLAF, ilia filo, 13 jara.</li>
<li>FRAŬLINO BERNICK, fratino de la konsulo.</li>
<li>JOHAN TØNNESEN, pli juna frato de sinjorino Bernick.</li>
<li>FRAŬLINO HESSEL, ŝia pli aĝa duonfratino.</li>
<li>HILMAR TØNNESEN, kuzo de sinjorino Bernick.</li>
<li>ADJUNKTO RØRLUND.</li>
<li>GRANDKOMERCISTO RUMMEL.</li>
<li>KOMERCISTO VIGELAND.</li>
<li>KOMERCISTO SANDSTAD.</li>
<li>DINA DORF, juna knabino en la domo de la konsulo.</li>
<li>PLENRAJTIGITO KRAP.</li>
<li>ŜIPKONSTRUISTO AŬNE.</li>
<li>LA EDZINO DE GRANDKOMERCISTO RUMMEL.</li>
<li>LA EDZINO DE POŜTESTRO HOLT.</li>
<li>LA EDZINO DE DOKTORO LYNGE.</li>
<li>FRAŬLINO RUMMEL.</li>
<li>FRAŬLINO HOLT.</li>
<li>BURĜOJ kaj ALIAJ LOĜANTOJ, FREMDAJ MARISTOJ, PASAĜEROJ
  sur VAPORŜIPO k.t.p.</li>
</ul>

<p class="staging">(La agado okazas en la domo de konsulo <b>Bernick</b> en eta norvega
ĉemara urbo.)</p>

<div class="acte">
<h3 class="actehead">UNUA AKTO</h3>

<p class="staging">(Spaca ĝarden-salono en la domo de <b>konsulo Bernick</b>. Maldekstre en
la antaŭo pordo kondukas al la ĉambro de la konsulo; pli malantaŭe
en la sama muro estas simila pordo. Meze sur la kontraŭa pordo estas
pli granda enir-pordo. La fona muro estas preskaŭ tute el spegula
vitro kun malferma pordo al larĝa ĝarden-ŝtuparo, super kiu estas
etendita sunŝirmilan velon. Sube de la ŝtuparo vidiĝas parto de la
ĝardeno, enkadrigita de krado kun mallarĝa enir-pordego. Ekstere
kaj laŭ la krado laŭas strato, kies kontraŭa flanko havas
malgrandajn hele-koloritajn lignajn domojn. Estas somero kaj varma
sunbrilo. Kelkaj homoj foje preterpasas en la strato; oni haltas kaj
interparolas; fariĝas komerco en vendejo situanta ĉe la angulo
k.t.p.)</p>

<p class="staging">(Ene en la ĝardena salono sidas ĉirkaŭ tablo aro da sinjorinoj.
Meze antaŭ la tablo sidas <b>sinjorino Bernick</b>. Ĉe ŝia maldekstra
flanko sidas <b>sinjorino Holt</b> kun <b>filino</b>, kaj laŭvice <b>sinjorino
Rummel</b> kaj <b>fraŭlino Rummel</b>. Dekstre de <b>sinjorino Bernick</b>
sidas <b>sinjorino Lynge, fraŭlino Bernick</b> kaj <b>Dina Dorf</b>. Ĉiuj
sinjorinoj estas okupataj pri manlaboro. Sur la tablo kuŝas grandaj
amasoj da duone pretigitaj kaj prettonditaj linaĵoj kaj aliaj
vestaĵoj. Pli fone, ĉe malgranda tablo sur kiu staras du florpotoj
kaj glaso da suker-akvo, sidas <b>adjunkto Rørlund</b> legante el libro
ore randita, tamen tiel ke nur opaj vortoj aŭdiĝas de la publiko.
Ekstere en la ĝardeno kuras <b>Olaf Bernick</b> ĉirkaŭe pafante al celo
per arko.)</p>

<p class="staging">(Post momento venas <b>ŝipkonstruisto Aŭne</b> kviete enen tra la pordo
dekstre. Okazas ioma interrompiĝo de la legado; <b>sinjorino Bernick</b>
kapsignas al li kaj montras al la pordo maldekstre. <b>Aŭne</b> trankvile
iras tien kaj frapas kelkajn fojojn sur la pordon de la konsulo
kviete kaj kun interspacoj. <b>Plenrajtigito Krap</b>, kun ĉapelo en la
mano kaj paperoj sub la brako venas el tiu ĉambro.)</p>

<p>PLENRAJTIGITO KRAP<br>
Ĉu estas vi, kiu frapas?</p>

<p>ŜIPKONSTRUISTO AŬNE<br>
La konsulo serĉas min.</p>

<p>PLENRAJTIGITO KRAP<br>
Li faris; sed ne povas akcepti Vin; li transdonis al mi — —</p>

<p>ŜIPKONSTRUISTO AŬNE<br>
Al Vi? Mi preferus — —</p>

<p>PLENRAJTIGITO KRAP<br>
— — transdonis al mi diri, ke Vi devas ĉesi pri tiuj sabat-tagaj
prelegoj por la laboristoj.</p>

<p>ŜIPKONSTRUISTO AŬNE<br>
Ĉu? Mi pensis ke mi povus uzi mian libertempon — —</p>

<p>PLENRAJTIGITO KRAP<br>
Vi ne devas uzi Vian libertempon por fari la laboristojn sentaŭgaj
en la labortempo. Lastan sabaton Vi parolis pri la damaĝo, kiun la
laboristoj ricevus de niaj novaj maŝinoj kaj de la nova labormetodo
en la ŝipfarejo. Kial Vi tion faras?</p>

<p>ŜIPKONSTRUISTO AŬNE<br>
Tion mi faras por subteni la socion.</p>

<p>PLENRAJTIGITO KRAP<br>
Strange! La konsulo diras, ke tio estas soci-disrompo.</p>

<p>ŜIPKONSTRUISTO AŬNE<br>
Mia socio ne estas tiu de la konsulo, sinjoro plenrajtigito! Kiel
estro de la laborista asocio mi devas — —</p>

<p>PLENRAJTIGITO KRAP<br>
Vi unue kaj ĉefe estas laborestro de la ŝipfarejo de konsulo
Bernick. Vi unue kaj ĉefe faru Vian devon al la socio, kiu nomiĝas
la firmao de konsulo Bernick; ĉar estas de <em>tiu</em> ke ni ĉiuj vivas.
— Jes, nun Vi scias kion la konsulo dirus al Vi.</p>

<p>ŜIPKONSTRUISTO AŬNE<br>
La konsulo ne estus tion <em>tiel</em> dirinta, sinjoro plenrajtigito! Sed
mi ja komprenas kiun mi povas danki por tio ĉi. Estas la damnita
usona averiulo. Tiuj homoj volas progresigi la laboron, kiel ili
kutimiĝis tie transe, kaj tio —</p>

<p>PLENRAJTIGITO KRAP<br>
Nu ja, nu ja; mi ne povas lasi min tiriĝi enen en detalojn. Nun Vi
konas la opinion de la konsulo; jen sufiĉe! Bonvolu returni al
la farejo; certe bezoniĝas; mi baldaŭ mem venos. — Pardonu
sinjorinoj!</p>

<p class="staging">(Li salutas kaj eliras tra la ĝardeno kaj malsupren laŭ la strato.
<b>Ŝipkonstruisto Aŭne</b> eliras silente dekstre. La <b>adjunkto, </b>kiu
dum la pasinta mallaŭta interparolo daŭrigis la legadon, baldaŭ
poste finlegis la libron, kaj batfermas ĝin.)</p>

<p>ADJUNKTO RØRLUND<br>
Jen, miaj karaj aŭskultantinoj, pri tio finite.</p>

<p>SINJORINO RUMMEL<br>
Oh, kia instruplena rakonto!</p>

<p>SINJORINO HOLT<br>
Kaj kun bona moralo!</p>

<p>SINJORINO BERNICK<br>
Tia libro vere donas multon pripensindan.</p>

<p>ADJUNKTO RØRLUND<br>
Ho jes; ĝi estas bonfara kontraŭeco al tio, kion ni bedaŭrinde
ĉiutage povas vidi, kaj en gazetoj kaj en periodaĵoj. Ĉi tiu
ŝminkita eksteraĵo, kiun la grandaj socioj vidigas, — kion ĝi
vere kaŝas? Vantecon kaj putrecon, se mi povas min tiel esprimi.
Neniu morala fundamento sub la piedoj. Per unu vorto, — ili estas
kalkumitaj tombejoj, tiuj grandaj socioj nuntempe.</p>

<p>SINJORINO HOLT<br>
Jes tutcerte.</p>

<p>SINJORINO RUMMEL<br>
Ni ja nur bezonas rigardi al la usona ŝipanaro, kiu nun troviĝas
ĉi tie.</p>

<p>ADJUNKTO RØRLUND<br>
Nu, pri tia kanajlaro el la homaro mi ne degnas paroli. Sed eĉ en la
plej altaj tavoloj, kiel statas <em>tie</em>? Dubo kaj fermanta maltrankvilo
en ĉiuj lokoj; malpaco en la animoj kaj necerteco en ĉiuj rilatoj.
Kiel ja estas subfosita la familia vivo tie? Kiel ja esprimas sin
aŭdacaj deziroj renversi eĉ la plej gravajn verojn?</p>

<p>DINA<br>
<span class="staging">(sen suprenrigardi)</span> Tamen ĉu ne ankaŭ multaj grandaj faroj okazas?</p>

<p>ADJUNKTO RØRLUND<br>
Grandaj faroj —? Mi ne komprenas —</p>

<p>SINJORINO HOLT<br>
<span class="staging">(surprizita)</span> Sed, Dio, Dina —!</p>

<p>SINJORINO RUMMEL<br>
<span class="staging">(sammomente)</span> Tamen, Dina, kiel Vi do povas —?</p>

<p>ADJUNKTO RØRLUND<br>
Mi opinias ke ne estus sane se tiaj faroj trovis enlason ĉe ni. Ne,
ni ĉi-hejme devas danki al Dio, ke statas ĉe ni kiel estas. Certe
kreskas fiherboj inter la tritiko ankaŭ ĉi tie, bedaŭrinde; sed
ĝin ni sincere klopodas sarki plej eble bone. Gravas ke ni tenu la
socion pura, miaj sinjorinoj, — teni ekstere ĉion tion neprovitan,
kiun senpacienca tempo volas trudi al ni.</p>

<p>SINJORINO HOLT<br>
Kaj el tio bedaŭrinde troviĝas pli ol sufiĉe.</p>

<p>SINJORINO RUMMEL<br>
Jes, pasintan jaron pendis de hareto, ke ni ricevus fervojon al la
urbo.</p>

<p>SINJORINO BERNICK<br>
Nu, tion ja Karsten sukcesis malhelpi.</p>

<p>ADJUNKTO RØRLUND<br>
La providenco, sinjorino Bernick. Vi povas esti certa, ke Via edzo
estis ilo en la mano de iu pli alta, kiam li rifuzis okupiĝi pri tiu
kaprico.</p>

<p>SINJORINO BERNICK<br>
Kaj tamen li spertis sufiĉe da malico el la gazetoj. Sed ni tute
forgesas danki Vin, sinjoro adjunkto. Vere estas tre afable de Vi, ke
Vi oferas tiom da tempo por ni.</p>

<p>ADJUNKTO RØRLUND<br>
Ho nu, nun dum la lerneja ferio —</p>

<p>SINJORINO BERNICK<br>
Ja, ja, tamen estas ja ofero, sinjoro adjunkto.</p>

<p>ADJUNKTO RØRLUND<br>
<span class="staging">(lokigas sian seĝon pli proksimen.)</span> Ne parolu pri tio, kara
sinjorino. Ĉu Vi mem ne faras oferon por la bona afero? Kaj ĉu Vi
ĝin ne donas ĝoje? Tiuj morale koruptitaj, por kies plibonigo Vi
laboras, estas rigardendaj kiel vunditaj soldatoj sur batalkampo;
Vi, karaj sinjorinoj estas la diakoninoj, la kompatemaj fratinoj,
kiuj ŝirkolektas ĉarpion por tiuj malfeliĉaj vunditoj, metas la
bandaĝon milde sur la vundon, kuracas kaj sanigas ilin —</p>

<p>SINJORINO BERNICK<br>
Certe estas granda donaco de graco vidi ĉion en tia bela lumo.</p>

<p>ADJUNKTO RØRLUND<br>
Multo estas denaska tiurilate; sed multo eblas esti akirata. Gravas
vidi la aferojn en la lumo de sincera vivotasko. Jes, kion nun Vi
diras, fraŭlino Bernick? Ĉu Vi ne trovis kvazaŭ pli sekuran
fundamenton kiam Vi oferis vin al la tasko instrui?</p>

<p>FRAŬLINO BERNICK<br>
Aĥ, mi ne scias kion respondi. Ofte kiam mi iras tie en la lerneja
ĉambro, mi deziras esti ege fore sur la sovaĝa maro.</p>

<p>ADJUNKTO RØRLUND<br>
Nu aŭdu, estas la malkvieto, kara fraŭlino. Sed kontraŭ tiaj
maltrankvilaj gastoj oni devas fermi la pordon. La sovaĝa maro, —
tion Vi kompreneble ne pensas litere; Vi pensas pri la granda ondanta
homa socio, kie multaj submergiĝas. Kaj ĉu Vi vere tiom alte
taksas la vivon, kiun Vi aŭdas zumi kaj brui ekstere? Rigardu
nur la straton. Tie la homoj iras en la sunbrulo, ŝvitantaj kaj
baraktantaj kun siaj etaj aferoj. Por ni vere estas pli kontentige
sidi malvarmete ĉi tie interne turnante la dorson al tiu flanko,
de kie venas la perturbo.</p>

<p>FRAŬLINO BERNICK<br>
Jes, Dio, vi ja eble tute pravas —</p>

<p>ADJUNKTO RØRLUND<br>
Kaj en domo kia tiu ĉi, — en bona kaj pura hejmo, kie la familia
vivo montras sin en la plej bela aspekto, — kie paco kaj konkordo
regas — — <span class="staging">(al <b>sinjorino Bernick</b>)</span> Al kio Vi aŭskultas, sinjorino?</p>

<p>SINJORINO BERNICK<br>
<span class="staging">(turnita al la plej antaŭa pordo maldekstre)</span> Kiel laŭtvoĉaj ili
fariĝas tie interne.</p>

<p>ADJUNKTO RØRLUND<br>
Ĉu io aparte okazas?</p>

<p>SINJORINO BERNICK<br>
Mi ne scias. Mi aŭdas ke estas iuj ene ĉe mia edzo.</p>

<p class="staging">(<b>Hilmar Tønnesen</b>, kun cigaro en la buŝo, envenas tra la pordo
dekstre, sed haltas je la vido de tiom da sinjorinoj.)</p>

<p>HILMAR TØNNESEN<br>
Ho, pardonu — <span class="staging">(volas retiri sin)</span></p>

<p>SINJORINO BERNICK<br>
Ne, Hilmar, proksimu do; vi ne ĝenas. Ĉu vi ion volas?</p>

<p>HILMAR TØNNESEN<br>
Ne, mi nur volis enrigardi. Saluton, sinjorinoj. <span class="staging">(al <b>sinjorino
Bernick</b>)</span> Nu, kio do fariĝos?</p>

<p>SINJORINO BERNICK<br>
Pri kio?</p>

<p>HILMAR TØNNESEN<br>
Bernick estas ja kunvokinta kunvenon.</p>

<p>SINJORINO BERNICK<br>
Ĉu? Pri kio do?</p>

<p>HILMAR TØNNESEN<br>
Ho, estas ja denove tiu fervoj-sensencaĵo.</p>

<p>SINJORINO RUMMEL<br>
Ne, ĉu eblas?</p>

<p>SINJORINO BERNICK<br>
Bedaŭrinda Karsten, ĉu li havu eĉ pliajn malagrablaĵojn —</p>

<p>ADJUNKTO RØRLUND<br>
Sed kiel ni komprenu tion ĉi, sinjoro Tønnesen? Konsulo Bernick jam
lastan jaron konigis, ke li ne volas havi iun fervojon.</p>

<p>HILMAR TØNNESEN<br>
Jes, tion ankaŭ mi opinias; sed mi renkontis plenrajtigiton Krap,
kaj li rakontis, ke la fervoja afero denove traktiĝos, kaj ke
Bernick havas kunvenon kun tri el la monhavantoj en la urbo.</p>

<p>SINJORINO RUMMEL<br>
Jes, ĉu ne estas kiel ŝajnis al mi, ke mi aŭdis la voĉon de
Rummel.</p>

<p>HILMAR TØNNESEN<br>
Jes, kompreneble Rummel kunestas, kaj ankaŭ komercisto Sandstad el
la deklivo kaj Mikkel Vigeland, — “Mikelo Sanktulo”, kiel oni nomas
lin.</p>

<p>ADJUNKTO RØRLUND<br>
Hm —</p>

<p>HILMAR TØNNESEN<br>
Pardonu, sinjoro adjunkto.</p>

<p>SINJORINO BERNICK<br>
Kaj nun estis ja tie ĉi tiel bone kaj trankvile.</p>

<p>HILMAR TØNNESEN<br>
Nu ja, miaparte mi ne bedaŭrus, ke ili komencus denove kvereli.
Estus ja ioma amuzado.</p>

<p>ADJUNKTO RØRLUND<br>
Nu, tiajn amuzadojn mi pensas, ke oni povas senesti.</p>

<p>HILMAR TØNNESEN<br>
Tio estas laŭ natura emo. Certaj naturoj bezonas foje ŝirantaj
bataloj. Sed de tio la etburĝa vivo ne havas multe oferenda, kaj ne
estas por ĉiu donita — <span class="staging">(foliumas la libron de la adjunkto)</span> “La
virino kiel la servantino de la socio”. Kia sensencaĵo estas tio?</p>

<p>SINJORINO BERNICK<br>
Dio, Hilmar, tion vi ne diru. Vi sendube ne legis tiun libron.</p>

<p>HILMAR TØNNESEN<br>
Ne kaj mi ne intencas legi ĝin.</p>

<p>SINJORINO BERNICK<br>
Vi verŝajne ne bone fartas hodiaŭ.</p>

<p>HILMAR TØNNESEN<br>
Ne, mi ne fartas.</p>

<p>SINJORINO BERNICK<br>
Ĉu vi eble ne bone dormis ĉi-nokte?</p>

<p>HILMAR TØNNESEN<br>
Ne, mi dormis vere malbone. Mi faris promenadon hieraŭ vespere pro
mia malsano. Poste mi paŝadis al la klubo kaj legis vojaĝpriskribon
pri la norda poluso. Estas io hardanta en tio sekvi la homojn en ilia
lukto kontraŭ la elementoj.</p>

<p>SINJORINO RUMMEL<br>
Sed tio ne bone efikis al Vi, sinjoro Tønnesen.</p>

<p>HILMAR TØNNESEN<br>
Ne; ĝi malbone efikis; la tutan nokton mi turnadis duondorme
sonĝante, ke min persekutis abomena rosmaro.</p>

<p>OLAF<br>
<span class="staging">(kiu envenis supre sur la ĝardena ŝtuparo)</span> Ĉu persekutis vin
rosmaro, onklo?</p>

<p>HILMAR TØNNESEN<br>
Mi tion sonĝis, vi stultulo! Sed ĉu vi daŭre ĉirkaŭiras ludante
per tiu ridinda arko? Kial vi ne havigis al vi veran pafilon?</p>

<p>OLAF<br>
Jes, mi volus, sed —</p>

<p>HILMAR TØNNESEN<br>
Ĉar vera pafilo, tiu do havas iun sencon; ĉiam estas io
nervostreĉa kiam oni estas pafonta.</p>

<p>OLAF<br>
Kaj tiam mi povus pafi ursojn, onklo. Sed patro ne permesos al mi.</p>

<p>SINJORINO BERNICK<br>
Vi ne devas meti tiaĵojn en lian kapon, Hilmar.</p>

<p>HILMAR TØNNESEN<br>
Hm, — tiela parencaro edukiĝas hodiaŭ! Oni parolas pri sporto kaj
sporto, — Ho Dio, — sed ĉio estas nur ludo; neniam serioza urĝo
al tio hardanta, kio troviĝas en kuraĝa renkonto okulon al okulo
antaŭ la danĝero. Ne staru celante al mi per la arko, vi stultulo;
vi povus malpreni.</p>

<p>OLAF<br>
Ne, onklo, ĝi ne havas sagon.</p>

<p>HILMAR TØNNESEN<br>
Vi ne povas scii; ĝi tamen povas havi sagon. Forprenu ĝin, mi
diras! — Kial pro diablo vi neniam vojaĝis transen al Ameriko en iu
el la ŝipoj de via patro? Tie vi povus vidi ĉason al bizonoj aŭ
lukto kontraŭ la ruĝuloj.</p>

<p>SINJORINO BERNICK<br>
Tamen Hilmar do —</p>

<p>OLAF<br>
Tion mi volonte farus, onklo; kaj eble mi renkontus onklon Johan kaj
onklinon Lona.</p>

<p>HILMAR TØNNESEN<br>
Hm —; sensencaĵo.</p>

<p>SINJORINO BERNICK<br>
Nun vi povas reen iri en la ĝardenon, Olaf.</p>

<p>OLAF<br>
Panjo, ĉu mi ankaŭ povos eliri sur la straton?</p>

<p>SINJORINO BERNICK<br>
Jes; sed ne tro foren.</p>

<p class="staging">(<b>Olaf</b> kuras elen tra la kradpordo.)</p>

<p>ADJUNKTO RØRLUND<br>
Vi ne devus meti tiajn kapricojn en la kapon de la infano, sinjoro
Tønnesen.</p>

<p>HILMAR TØNNESEN<br>
Ne, kompreneble, li devas iri ĉi tie kaj fariĝi fornosidulo, kiel
tiom da aliuloj.</p>

<p>ADJUNKTO RØRLUND<br>
Sed kial Vi mem ne transvojaĝos?</p>

<p>HILMAR TØNNESEN<br>
Mi? Kun mia malsano? Nu, tio kompreniĝas; ĝin oni ne multe
konsideras en la urbo. Sed tamen, — oni havas ja certajn devojn al
la socio al kiu oni apartenas. Devas almenaŭ esti <em>iuj</em> kiuj tenas
la standardon alte. Uŝ, nun li denove krias!</p>

<p>LA SINJORINOJ<br>
Kiu krias?</p>

<p>HILMAR TØNNESEN<br>
Nu ja, mi ne scias. Ili estas iom laŭtvoĉaj tie interne, kaj tio
igas min nervoza.</p>

<p>SINJORINO RUMMEL<br>
Certe estas mia edzo, sinjoro Tønnesen. Sed mi diru al Vi, li tiom
kutimiĝis paroli en grandaj kunvenoj —</p>

<p>ADJUNKTO RØRLUND<br>
Ankaŭ la aliaj ne estas mallaŭtaj, ŝajnas al mi.</p>

<p>HILMAR TØNNESEN<br>
Ne, Dio gardu, kiam temas pri defendo de la monujo, jen —; ĉio ja
rezultas en kalkulo de bagatelaĵoj ĉi tie. Uŝ!</p>

<p>SINJORINO BERNICK<br>
Estas almenaŭ pli bone ol pasinte, kiam ĉio foruziĝis en amuzadoj.</p>

<p>SINJORINO LYNGE<br>
Ĉu vere estis tiel malbone pasinte?</p>

<p>SINJORINO RUMMEL<br>
Jes, Vi kredu, sinjorino Lynge. Nomu Vin feliĉa, ke Vi tiam ne
loĝis ĉi tie.</p>

<p>SINJORINO HOLT<br>
Jes, vere okazis ŝanĝoj! Ho, kiam mi pensas pri miaj knabinaj
tagoj —</p>

<p>SINJORINO RUMMEL<br>
Ho pensu nur antaŭ dekkvar — dekkvin jaroj. Dio gardu nin kia vivo
estis ĉi tie! Tiam ekzistis kaj la pilk-klubo kaj la muzik-asocio —</p>

<p>FRAŬLINO BERNICK<br>
Kaj la drama-asocio. Ĝin mi bone memoras.</p>

<p>SINJORINO RUMMEL<br>
Jes, estas <em>tie</em> ke via teatraĵo prezentiĝis, sinjoro Tønnesen.</p>

<p>HILMAR TØNNESEN<br>
<span class="staging">(iras al la fono)</span> Nu, kio, kio —!</p>

<p>ADJUNKTO RØRLUND<br>
Teatraĵo de studento Tønnesen?</p>

<p>SINJORINO RUMMEL<br>
Jes, estis longe antaŭ ol <em>Vi</em> venis ĉi tien, sinjoro adjunkto.
Cetere ĝi prezentiĝis nur unu fojon.</p>

<p>SINJORINO LYNGE<br>
Ĉu ne estis en <em>tiu</em> teatraĵo, ke Vi aktoris kiel amorantino, laŭ
kio Vi diris, sinjorino Rummel?</p>

<p>SINJORINO RUMMEL<br>
<span class="staging">(ekrigardas post la <b>adjunkto</b>)</span> Mi? Tion mi vere ne memoras,
sinjorino Lynge. Sed mi bone memoras la bruantaj sociaj aranĝoj en
la familioj.</p>

<p>SINJORINO HOLT<br>
Jes, mi eĉ scias pri la domoj, kie ili prezentis du grandajn
tagmanĝojn semajne.</p>

<p>SINJORINO LYNGE<br>
Kaj ankaŭ venis ĉi tien vojaĝanta aktor-grupo laŭdire.</p>

<p>SINJORINO RUMMEL<br>
Jes, tio estis ja la plej malbona —!</p>

<p>SINJORINO HOLT<br>
<span class="staging">(maltrankvila)</span> Hm, hm —</p>

<p>SINJORINO RUMMEL<br>
Nu, aktoroj? Ne, tion mi tute ne memoras.</p>

<p>SINJORINO LYNGE<br>
Jes, tiuj homoj laŭdire faris tiom da petolaĵoj. Kiel efektive
statas pri tiuj historioj?</p>

<p>SINJORINO RUMMEL<br>
Ho, vere estas nenio, sinjorino Lynge.</p>

<p>SINJORINO HOLT<br>
Kara Dina, donu al mi tiun linaĵon.</p>

<p>SINJORINO BERNICK<br>
<span class="staging">(samtempe)</span> Kara Dina, eliru kaj petu al Katrine enporti la kafon.</p>

<p>FRAŬLINO BERNICK<br>
Mi iru kun vi, Dina.</p>

<p class="staging">(<b>Dina</b> kaj <b>fraŭlino Bernick</b> eliras tra la plej supera pordo
maldekstre.)</p>

<p>SINJORINO BERNICK<br>
<span class="staging">(ekstaras)</span> Kaj nun vi pardonu al mi momenton, miaj sinjorinoj; mi
pensas, ke ni trinku kafon tie ekstere.</p>

<p class="staging">(Ŝi eliras sur la ĝardenan ŝtuparon kaj pretigas tablon; la
adjunkto staras ĉe la pordo kaj parolas kun ŝi. <b>Hilmar Tønnesen</b>
sidas tie ekstere fumante.)</p>

<p>SINJORINO RUMMEL<br>
<span class="staging">(mallaŭte)</span> Dio, sinjorino Lynge, kiel Vi timigis min!</p>

<p>SINJORINO LYNGE<br>
Mi?</p>

<p>SINJORINO HOLT<br>
Jes, sed estis ja Vi mem kiu komencis, sinjorino Rummel.</p>

<p>SINJORINO RUMMEL<br>
Mi? Ne, kiel Vi povas tion diri, sinjorino Holt? Venis eĉ ne vivanta
vorto el mia buŝo.</p>

<p>SINJORINO LYNGE<br>
Sed kio do <em>estas</em>?</p>

<p>SINJORINO RUMMEL<br>
Kiel povis Vi komenci paroli —! Pensu, — ĉu Vi ne vidis, ke Dina
ĉeestas?</p>

<p>SINJORINO LYNGE<br>
Dina? Sed Dio gardu, ĉu estas io pri —?</p>

<p>SINJORINO HOLT<br>
Kaj eĉ ĝuste en <em>tiu ĉi</em> domo! Ĉu Vi do ne scias, ke estis la
frato de sinjorino Bernick —?</p>

<p>SINJORINO LYNGE<br>
Ĉu li? Mi ja scias nenion; mi estas ja tute nova —</p>

<p>SINJORINO RUMMEL<br>
Ĉu Vi do ne aŭdis ke —? Hm — <span class="staging">(al la filino)</span> Iru en la ĝardenon,
vi Hilda.</p>

<p>SINJORINO HOLT<br>
Kaj ankaŭ vi, Netta. Kaj estu ĝentilaj al la bedaŭrinda Dina, kiam
ŝi revenas.</p>

<p class="staging">(<b>Fraŭlino Rummel</b> kaj <b>fraŭlino Holt</b> eliras en la ĝardenon.)</p>

<p>SINJORINO LYNGE<br>
Nu, kio do estis pri la frato de sinjorino Bernick?</p>

<p>SINJORINO RUMMEL<br>
Ĉu Vi ne scias ke li estis tiu en la terura afero?</p>

<p>SINJORINO LYNGE<br>
Ĉu studento Tønnesen estis en terura afero?</p>

<p>SINJORINO RUMMEL<br>
Ne, je Dio, la studento estas ja ŝia kuzo, sinjorino Lynge. Mi
parolas pri la frato —</p>

<p>SINJORINO HOLT<br>
— la perditulo Tønnesen —</p>

<p>SINJORINO RUMMEL<br>
Johan li nomiĝis. Li fuĝis al Ameriko.</p>

<p>SINJORINO HOLT<br>
<em>Devis</em> fuĝi, pripensu.</p>

<p>SINJORINO LYNGE<br>
Kaj <em>li</em> do estis en terura afero?</p>

<p>SINJORINO RUMMEL<br>
Jes, estis io tia —; kiel mi do nomu ĝin? Estis io pri la patrino
de Dina. Ho, mi memoras kvazaŭ tio estus hodiaŭ. Johan Tønnesen
tiam estis en la oficejo de maljuna sinjorino Bernick; Karsten
Bernick ĵus estis veninta de Parizo, — ankoraŭ ne estis
fianĉiĝinta —</p>

<p>SINJORINO LYNGE<br>
Nu, sed tiu terura historio?</p>

<p>SINJORINO RUMMEL<br>
Jes, vidu, — tiun vintron la aktora trupo de Møller ĉeestis en la
urbo —</p>

<p>SINJORINO HOLT<br>
— kaj en tiu trupo estis la aktoro Dorf kaj lia edzino. Ĉiuj junaj
homoj profunde ĉarmiĝis de ŝi.</p>

<p>SINJORINO RUMMEL<br>
Jes, Dio scias kiel ili povis trovi, ke <em>ŝi</em> estas bela. Sed jen la
aktoro Dorf revenis hejmen malfrue iun vesperon —</p>

<p>SINJORINO HOLT<br>
— tute neatendite —</p>

<p>SINJORINO RUMMEL<br>
— Kaj li trovas —; ne; tio vere ne estas rakontinda.</p>

<p>SINJORINO HOLT<br>
Ne, sinjorino Rummel, li trovis nenion, ĉar la pordo estis ŝlosita
interne.</p>

<p>SINJORINO RUMMEL<br>
Jes, estas ja tio kion mi diras; li trovis la pordon ŝlosita. Kaj
pensu, sinjorino, tiu, kiu estis interne, devas salti tra la
fenestro.</p>

<p>SINJORINO HOLT<br>
Tute supre de mansardo!</p>

<p>SINJORINO LYNGE<br>
Kaj tiu estis la frato de sinjorino Bernick?</p>

<p>SINJORINO RUMMEL<br>
Jes, efektive estis.</p>

<p>SINJORINO LYNGE<br>
Kaj post tio li fuĝis al Ameriko?</p>

<p>SINJORINO HOLT<br>
Jes, li ja devis fuĝi, komprenu.</p>

<p>SINJORINO RUMMEL<br>
Ĉar poste malkovriĝis io preskaŭ same malbona; imagu, li estis
atencinta la kason —</p>

<p>SINJORINO HOLT<br>
Sed tion oni ne certe scias, sinjorino Rummel; eble estis nur
onidiroj.</p>

<p>SINJORINO RUMMEL<br>
Sed nun aŭdu do —! Ĉu <em>tio</em> ne estis konata en la tuta urbo? Ĉu
maljuna sinjorino Bernick ne preskaŭ bankrotis pro tiu afero? Tion
mi ja aŭdis de Rummel mem. Sed Dio gardu <em>mian</em> buŝon.</p>

<p>SINJORINO HOLT<br>
Nu, al sinjorino Dorf la mono almenaŭ ne iris, ĉar ŝi —</p>

<p>SINJORINO RUMMEL<br>
Ja, Dorf forvojaĝis de edzino kaj de infanoj. Sed la sinjorino tamen
estis tiel aŭdaca resti ĉi tie tutan jaron. Montri sin en la teatro
ŝi ne plu kuraĝis; sed ŝi vivtenis sin lavante kaj kudrante por
homoj —</p>

<p>SINJORINO HOLT<br>
Kaj ŝi provis komenci danc-lernejon.</p>

<p>SINJORINO RUMMEL<br>
Tio kompreneble ne sukcesis. Kiuj gepatroj volus konfidi siajn
infanojn al iu tia? Sed ne daŭris longe pri ŝi; la bela sinjorino
ne estis kutimita al laboro; kaptiĝis ŝia brusto, kaj ŝi mortis.</p>

<p>SINJORINO LYNGE<br>
Hu, estas vere teruraj historioj!</p>

<p>SINJORINO RUMMEL<br>
Jes, kredu, estis severe elteni por la familio Bernick. Estas la
malluma makulo en la suno de ilia feliĉo, kiel Rummel iam esprimis
sin. Tial neniam parolu pri tiuj aferoj ĉi tie en la domo, sinjorino
Lynge.</p>

<p>SINJORINO HOLT<br>
Kaj pro Dio ankaŭ ne pri la duonfratino!</p>

<p>SINJORINO LYNGE<br>
Jes, sinjorino Bernick havas ja ankaŭ duonfratinon?</p>

<p>SINJORINO RUMMEL<br>
Havis — feliĉe; ĉar nun la parenceco certe estas finita inter la
du. Jes, ŝi estis iu precipa! Imagu, ŝi fortondis la harojn, kaj
iris en viraj botoj en pluva vetero.</p>

<p>SINJORINO HOLT<br>
Kaj kiam la duonfrato — la perdita subjekto — estis forkurinta,
kaj la tuta urbo kompreneble ŝokiĝis pro li, — ĉu Vi scias kion
ŝi tiam faras? Ŝi vojaĝas transen al li!</p>

<p>SINJORINO RUMMEL<br>
Jes, kaj la skandalo, kiun ŝi faris antaŭ ol forvojaĝi, sinjorino
Holt!</p>

<p>SINJORINO HOLT<br>
Tŝŝ, ne parolu pri tio.</p>

<p>SINJORINO LYNGE<br>
Dio, ĉu ŝi ankaŭ faris skandalon?</p>

<p>SINJORINO RUMMEL<br>
Jes, nun Vi aŭdu, sinjorino Lynge. Bernick estis ĵus sin
fianĉiĝinta al Betty Tønnesen; kaj ĝuste kiam li venis kun ŝi ĉe
la brako enen al ŝia onklino por informi —</p>

<p>SINJORINO HOLT<br>
La gefratoj Tønnesen estis orfaj, Vi sciu —</p>

<p>SINJORINO RUMMEL<br>
— kaj Lona Hessel ekstaras de la seĝo kie ŝi sidas, kaj donas al
la ĝentila, kulturita Karsten Bernick vangofrapon, ke resonis en li.</p>

<p>SINJORINO LYNGE<br>
Ne, nun mi neniam —!</p>

<p>SINJORINO HOLT<br>
Estas tute certe.</p>

<p>SINJORINO RUMMEL<br>
Kaj ŝi pakis sian kofron kaj forvojaĝis al Ameriko.</p>

<p>SINJORINO LYNGE<br>
Sed do ŝi ja mem estus havinta inklinon al li.</p>

<p>SINJORINO RUMMEL<br>
Jes, kredu ke ŝi havis. Ŝi imagis ke fariĝus paro el tiuj du, kiam
li revenus el Parizo.</p>

<p>SINJORINO HOLT<br>
Jes, imagu, ke ŝi kredus tiaĵon! Bernick, — tiu juna bonkonduta
grandmonda sinjoro, — perfekta galantulo, — favorato de ĉiuj
virinoj —</p>

<p>SINJORINO RUMMEL<br>
— kaj tamen deca, sinjorino Holt; kaj tiel morala.</p>

<p>SINJORINO LYNGE<br>
Sed pri kio okupiĝis tiu fraŭlino Hessel en Ameriko?</p>

<p>SINJORINO RUMMEL<br>
Nu, vidu, super tio kuŝas, kiel Rummel iam esprimis sin, vualo, kiu
ne estas levinda.</p>

<p>SINJORINO LYNGE<br>
Kion tio signifas?</p>

<p>SINJORINO RUMMEL<br>
Ŝi ja ne plu havas iun rilaton kun la familio, Vi komprenu; sed tiom
scias ja la tuta urbo, ke ŝi kantis por mono en la gastejoj tie —</p>

<p>SINJORINO HOLT<br>
— kaj ŝi faris prelegojn en la salonoj —</p>

<p>SINJORINO RUMMEL<br>
— kaj ŝi eldonis nenormalan libron.</p>

<p>SINJORINO LYNGE<br>
Ĉu vere —!</p>

<p>SINJORINO RUMMEL<br>
Ho jes, Lona Hessel efektive estas unu el la sunmakuloj en la familia
feliĉo de la Bernikoj. Sed nun Vi ja scias pri la aferoj, sinjorino
Lynge. Je Dio, mi nur parolis pri tio ĉi, por ke Vi gardu Vin.</p>

<p>SINJORINO LYNGE<br>
Jes, pri tio Vi povas esti certa ke mi faru. — Sed tiu bedaŭrinda
Dina Dorf! Mi vere sentas bedaŭron por ŝi.</p>

<p>SINJORINO RUMMEL<br>
Nu, por ŝi estis ja pura feliĉo. Imagu se ŝi restus en la manoj de
la gepatroj! Ni ĉiuj kompreneble zorgis pri ŝi, admonis ŝin plej
eble bone. Post ioma tempo fraŭlino Bernick decidigis, ke ŝi venu
en ĉi tiun domon.</p>

<p>SINJORINO HOLT<br>
Sed malfacila infano ŝi ĉiam estis. Imagu, — ĉiuj la malbonaj
ekzemploj. Tia infano ja ne estas kiel unu el niaj propraj; oni devas
preni ŝin per la bono, sinjorino Lynge.</p>

<p>SINJORINO RUMMEL<br>
Tŝŝ, — jen ŝi. <span class="staging">(laŭte)</span> Jes, tiu Dina vere estas diligenta
knabino. Nu, ĉu vi venas, Dina? Ni sidas ĉi tie formetante la
kudraĵojn.</p>

<p>SINJORINO HOLT<br>
Ho, kiel bonodoras via kafo, dolĉa Dina. Tia antaŭtagmeza taso da
kafo —</p>

<p>SINJORINO BERNICK<br>
<span class="staging">(ekstere sur la ĝardena ŝtuparo)</span> Bonvolu, sinjorinoj!</p>

<p class="staging">(<b>Fraŭlino Bernick</b> kaj <b>Dina</b> estas jam helpinta al la servistino
enporti la kafaĵojn. Ĉiuj sinjorinoj prenas lokon tie ekstere; ili
parolas supermezure amike al <b>Dina</b>. Iom poste ŝi iras en la salonon
kaj serĉas sian manlaboron.)</p>

<p>SINJORINO BERNICK<br>
<span class="staging">(ekstere apud la kafotablo)</span> Dina, ĉu ne ankaŭ vi —?</p>

<p>DINA<br>
Ne, dankon; mi ne volas.</p>

<p class="staging">(Ŝi eksidas kun sia kudraĵo. <b>Sinjorino Bernick</b> kaj la <b>adjunkto</b>
interŝanĝas kelkajn vortojn; momenton poste li eniras en la
salonon.)</p>

<p>ADJUNKTO RØRLUND<br>
<span class="staging">(improvizas pretekston por iri al la tablo kaj diras mallaŭte:)</span>
Dina.</p>

<p>DINA<br>
Jes.</p>

<p>ADJUNKTO RØRLUND<br>
Kial Vi ne volas sidi tie ekstere?</p>

<p>DINA<br>
Kiam mi envenis kun la kafo, mi povis vidi sur la fremda sinjorino,
ke ili estis parolintaj pri mi.</p>

<p>ADJUNKTO RØRLUND<br>
Kaj ĉu Vi ne ankaŭ vidis, kiel amike ŝi kondutis al Vi tie
ekstere?</p>

<p>DINA<br>
Sed tion mi ne toleras!</p>

<p>ADJUNKTO RØRLUND<br>
Vi havas obstinan animon, Dina.</p>

<p>DINA<br>
Jes.</p>

<p>ADJUNKTO RØRLUND<br>
Sed kial Vi kondutas tiel?</p>

<p>DINA<br>
Mi ne estas alia.</p>

<p>ADJUNKTO RØRLUND<br>
Ĉu Vi ne povus konduti alimaniere?</p>

<p>DINA<br>
Ne.</p>

<p>ADJUNKTO RØRLUND<br>
Kial ne?</p>

<p>DINA<br>
<span class="staging">(rigardas lin)</span> Mi ja apartenas al la morale perdituloj.</p>

<p>ADJUNKTO RØRLUND<br>
Fi, Dina!</p>

<p>DINA<br>
Ankaŭ patrino apartenis al la morale perdituloj.</p>

<p>ADJUNKTO RØRLUND<br>
Kiu parolis al Vi pri tiaĵoj?</p>

<p>DINA<br>
Neniuj; ili neniam parolas. Kial ili tion ne faras? Ĉiuj ili
kondutas al mi tiel konvene, kvazaŭ mi rompiĝus, se —. Ho, kiom mi
malamas tiun bonkorecon.</p>

<p>ADJUNKTO RØRLUND<br>
Kara Dina, mi bone komprenas, ke Vi sentas premon ĉi tie, sed —</p>

<p>DINA<br>
Jes, se mi povus iri longe foren. Mi certe helpus min mem antaŭen,
se mi ne vivus inter homoj, kiuj estas tiel — tiel —</p>

<p>ADJUNKTO RØRLUND<br>
Kiel kiaj?</p>

<p>DINA<br>
Tiel decaj kaj tiel moralaj.</p>

<p>ADJUNKTO RØRLUND<br>
Tamen Dina, tion Vi ne pensas.</p>

<p>DINA<br>
Ho, Vi bone komprenas kiel mi pensas. Ĉiun tagon Hilda kaj Netta
venas, por ke mi prenu ilin kiel modelojn. Mi neniam povos fariĝi
tiel deca kiel ili. Mi ne <em>volas</em> tiel fariĝi. Ho, se mi estus longe
fore, mi certe fariĝus saĝa.</p>

<p>ADJUNKTO RØRLUND<br>
Vi ja <em>estas</em> saĝa, kara Dina.</p>

<p>DINA<br>
Kiel tio helpas min ĉi tie?</p>

<p>ADJUNKTO RØRLUND<br>
Do vojaĝi —. Ĉu Vi pensas serioze pri <em>tio</em>?</p>

<p>DINA<br>
Mi ne restus tagon pli longe, se <em>Vi</em> ne estus.</p>

<p>ADJUNKTO RØRLUND<br>
Diru Dina, — kial Vi vere tiel volonte estas kune kun mi?</p>

<p>DINA<br>
Ĉar Vi lernigas al mi tiom da belaĵoj.</p>

<p>ADJUNKTO RØRLUND<br>
Belaĵoj? Ĉu Vi nomas tion kion mi povas lernigi al Vi belaĵoj?</p>

<p>DINA<br>
Jes. Aŭ vere — Vi lernigas al mi ion; sed kiam mi aŭdas vin
paroli, mi ekrigardas tiom da belaĵoj.</p>

<p>ADJUNKTO RØRLUND<br>
Kio do estas por Vi belaĵo?</p>

<p>DINA<br>
Tion mi neniam pripensis.</p>

<p>ADJUNKTO RØRLUND<br>
Pripensu do nun. Kio do estas por Vi belaĵo?</p>

<p>DINA<br>
Belaĵo estas io granda — kaj tre fora.</p>

<p>ADJUNKTO RØRLUND<br>
Hm. — Kara Dina, mi kore sentas zorgon pro Vi.</p>

<p>DINA<br>
Nur <em>tio</em>?</p>

<p>ADJUNKTO RØRLUND<br>
Vi certe bone scias kiel nedireble kara Vi estas por mi.</p>

<p>DINA<br>
Se mi estus Hilda aŭ Netta, Vi ne timus observigi tion al aliuloj.</p>

<p>ADJUNKTO RØRLUND<br>
Ho Dina, Vi ne povas facile prijuĝi la mil konsiderojn —. Kiam viro
estas starigita kiel morala subteno por la socio en kiu li vivas,
jen —; oni ne povas esti tro singardema. Se mi nur estus certa, ke
oni ĝuste komprenus kaj interpretus miajn motivojn —. Sed egale;
Vi <em>devas</em> esti kaj <em>estos</em> helpata supren. Dina, ĉu estas
interkonsento, ke kiam mi venos — kiam la kondiĉoj permesos al mi
veni — kaj mi diros: jen mia mano, — Vi volos akcepti ĝin kaj
fariĝi mia edzino? — Ĉu Vi tion promesas al mi Dina?</p>

<p>DINA<br>
Jes.</p>

<p>ADJUNKTO RØRLUND<br>
Dankon, dankon! Ĉar ankaŭ por mi —. Ho Dina, mi tenas Vin kara —.
Tŝŝ; iu venas. Dina, pro mi, — eliru al la aliuloj.</p>

<p class="staging">(Ŝi eliras al la kafotablo. En la sama momento venas
<b>grandkomercisto Rummel</b>, <b>komercisto Sandstad</b> kaj <b>komercisto
Vigeland</b> el la antaŭa ĉambro maldekstre, sekvataj de <b>konsulo
Bernick</b>, kiu tenas amaseton da paperoj en la mano.)</p>

<p>KONSULO BERNICK<br>
Nu; do la afero estas decidita.</p>

<p>KOMERCISTO VIGELAND<br>
Jes, je la nomo de Dio, lasu ĝin nun tia.</p>

<p>GRANDKOMERCISTO RUMMEL<br>
Ĝi estas decidita, Bernick! Vorto de norvego staras fikse kiel la
rokoj de la Dovre montaro, tion vi scias!</p>

<p>KONSULO BERNICK<br>
Kaj neniu perfidos; neniu retiros sin, kia ajn opozicio ni renkontos.</p>

<p>GRANDKOMERCISTO RUMMEL<br>
Ni staras kaj falas kune, Bernick!</p>

<p>HILMAR TØNNESEN<br>
<span class="staging">(kiu venas de la ĝardena pordo)</span> Falas? Permesu, ĉu ne estas la
fervojo, kiu falas?</p>

<p>KONSULO BERNICK<br>
Ne, kontraŭe, ĝi estos iranta —</p>

<p>GRANDKOMERCISTO RUMMEL<br>
— per vaporo, sinjoro Tønnesen.</p>

<p>HILMAR TØNNESEN<br>
<span class="staging">(pli proksime)</span> Ĉu?</p>

<p>ADJUNKTO RØRLUND<br>
Kiel?</p>

<p>SINJORINO BERNICK<br>
<span class="staging">(ĉe la ĝardena pordo)</span> Sed, kara Karsten, kio do vere estas —?</p>

<p>KONSULO BERNICK<br>
Ho, kara Betty, kiel tio do interesas <em>vin</em>? <span class="staging">(al la tri sinjoroj)</span> Sed
nun ni devas ellabori la listojn, ju pli frue, des pli bone. Estas
memsekvo, ke ni kvar subskribas unue. La pozicio, kiun ni havas en la
socio, devigas nin streĉi nin tiel foren kiel eblas.</p>

<p>KOMERCISTO SANDSTAD<br>
Kompreneble, sinjoro konsulo.</p>

<p>GRANDKOMERCISTO RUMMEL<br>
Fariĝos, Bernick; ĵurite.</p>

<p>KONSULO BERNICK<br>
Jes ja, mi ne dubas pri la rezulto. Ni devas agi ĉiu en sia rondo de
konatuloj; kaj se ni fine povos montri al vigla partopreno en ĉiuj
tavoloj de la socio, sekvos de si mem, ke ankaŭ la komunumo devos
kontribui.</p>

<p>SINJORINO BERNICK<br>
Tamen, Karsten, vi nepre devas veni por rakonti al ni —</p>

<p>KONSULO BERNICK<br>
Ho kara Betty, estas io en kio sinjorinoj ne povas trovi komprenon.</p>

<p>HILMAR TØNNESEN<br>
Vi tamen zorgos pri la fervoja afero?</p>

<p>KONSULO BERNICK<br>
Jes, kompreneble.</p>

<p>ADJUNKTO RØRLUND<br>
Sed lastan jaron, sinjoro konsulo —?</p>

<p>KONSULO BERNICK<br>
Lastan jaron estis tute alia afero. Tiam temis pri marborda linio —</p>

<p>KOMERCISTO VIGELAND<br>
— kiu estus tute superflua, sinjoro adjunkto; ĉar ni ja havas
vapor-ŝipojn —</p>

<p>KOMERCISTO SANDSTAD<br>
— kaj kiu fariĝus ekstreme multekosta, —</p>

<p>GRANDKOMERCISTO RUMMEL<br>
— jes kaj kiu malutilus al gravaj interesoj en nia urbo.</p>

<p>KONSULO BERNICK<br>
La esenca afero estis, ke ĝi ne utilus al la pli granda socio. Tial
mi kontraŭis ĝin, kaj tial la intern-landa linio elektiĝis.</p>

<p>HILMAR TØNNESEN<br>
Jes, sed tiu ne tuŝos la urbojn en nia regiono.</p>

<p>KONSULO BERNICK<br>
Ĝi tuŝos <em>nian</em> urbon, mia kara Hilmar; ĉar nun ni konstruos
flankan fervojon ĉi tien.</p>

<p>HILMAR TØNNESEN<br>
Aha; nova elpensaĵo do.</p>

<p>GRANDKOMERCISTO RUMMEL<br>
Jes, ĉu ne estas bonega elpensaĵo? Ĉu?</p>

<p>ADJUNKTO RØRLUND<br>
Hm —</p>

<p>KOMERCISTO VIGELAND<br>
Ne estas neinde, ke la providenco aranĝis la terenon por flanka
fervojo.</p>

<p>ADJUNKTO RØRLUND<br>
Ĉu vere ke tiel estas, sinjoro Vigeland?</p>

<p>KONSULO BERNICK<br>
Jes, mi devas konfesi, ke ankaŭ mi rigardas tion kiel providencan
aranĝon, ke mi ĉi tiun printempon veturis laŭvale en komerco, kaj
hazarde mi venis en valon, kie mi neniam antaŭe estis. Frapis min
kvazaŭ fulmo, ke tie ni povus konstrui flankan fervojon al ni.
Mi dungis inĝenieron por inspekti la terenon; jen mi havas la
intertempajn kalkulojn kaj taksojn; nenio kontraŭas.</p>

<p>SINJORINO BERNICK<br>
<span class="staging">(daŭre kune kun la sinjorinoj ĉe la ĝardena pordo)</span> Sed, kara
Karsten, ke vi tenis ĉion tion kaŝita por ni.</p>

<p>KONSULO BERNICK<br>
Ho, mia bona Betty, vi tamen ne povus kapti la veran konekson. Cetere
mi ne priparolis tion al iu ajn vivanta homo antaŭ hodiaŭ. Sed nun
la decida momento venis; nun ni agu nekaŝite kaj plenforte. Jes, eĉ
se mi metu ĉiun mian ekziston sur tiun aferon, mi realigu ĝin.</p>

<p>GRANDKOMERCISTO RUMMEL<br>
Ni kune, Bernick; pri tio vi fidu.</p>

<p>ADJUNKTO RØRLUND<br>
Ĉu Vi do atendas tiom multe el tiu ĉi entrepreno, sinjoroj?</p>

<p>KONSULO BERNICK<br>
Jes, tion mi devus pensi. Kia levstango tio estu por nia tuta socio!
Imagu nur la vastajn arbarejojn, kiuj fariĝos atingeblaj; imagu la
riĉajn erc-ejojn, kiujn ni povos ekspluati; imagu la riveron kun
aro da akvofaloj laŭvice en la valo! Kia fabrikado <em>tie</em> povos esti
efektivigata!</p>

<p>ADJUNKTO RØRLUND<br>
Kaj vi ne timas, ke pli ofta interrilato kun malvirta ekstera
mondo —?</p>

<p>KONSULO BERNICK<br>
Ne; estu tute trankvila, sinjoro adjunkto. Nia eta laborema loko
kuŝas, laŭdo al Dio, nuntempe sur sana morala fundo; ni ja ĉiuj
kunhelpis por dreni ĝin, se mi rajtas tion diri; kaj tion ni faros
estonte, ĉiu siamaniere. Vi, sinjoro adjunkto daŭrigos Vian
benoriĉan agadon en la lernejo kaj en la hejmoj. Ni, la homoj de la
praktika laboro, subtenas la socion disvastigante bonfarton en plej
eble vastan rondon; — kaj niaj virinoj, — jes, nur proksimiĝu,
miaj sinjorinoj; Vi bonvole devas aŭdi — niaj virinoj, mi diras,
niaj edzinoj kaj filinoj, — jes, agadu neĝenitaj en la servo de
bonfarado, miaj sinjorinoj, kaj cetere estu helpo kaj komforto por
Viaj proksimuloj, kiel mia kara Betty kaj Marta estas por mi kaj Olaf
— <span class="staging">(ĉirkaŭrigardas)</span> Nu, kie estas Olaf hodiaŭ?</p>

<p>SINJORINO BERNICK<br>
Ho, nun dum la feritagoj ne eblas teni lin hejme.</p>

<p>KONSULO BERNICK<br>
Do li certe estas malsupre ĉe la maro! Vidu, li ne finos antaŭ ol
okazos akcidento.</p>

<p>HILMAR TØNNESEN<br>
Bah — eta ludo kun la naturfortoj —</p>

<p>SINJORINO RUMMEL<br>
Kiel bele de Vi, ke Vi havas tiom da familia sento, sinjoro Bernick.</p>

<p>KONSULO BERNICK<br>
Nu, la familio estas ja la kerno de la socio. Bona hejmo, honestaj
kaj fidelaj amikoj, eta dense kunligita rondo, kie neniuj
maltrankviligaj elementoj enĵetas sian ombron —</p>

<p class="staging">(<b>Plenrajtigito Krap</b> envenas de dekstre kun leteroj kaj gazetoj.)</p>

<p>PLENRAJTIGITO KRAP<br>
Eksterlandaj poŝtaĵoj, sinjoro konsulo; — kaj telegramo el New
York.</p>

<p>KONSULO BERNICK<br>
<span class="staging">(prenas)</span> Ah, de la ŝipa societo de “Indian Girl”.</p>

<p>GRANDKOMERCISTO RUMMEL<br>
Nu, la poŝto venis? Jes, do mi petas permeson.</p>

<p>KOMERCISTO VIGELAND<br>
Jes, ankaŭ mi.</p>

<p>KOMERCISTO SANDSTAD<br>
Adiaŭ, sinjoro konsulo.</p>

<p>KONSULO BERNICK<br>
Adiaŭ, adiaŭ, miaj sinjoroj. Kaj memoru do nian kunvenon hodiaŭ
posttagmeze je la kvina.</p>

<p>LA TRI SINJOROJ<br>
Jes; bone; kompreneble. <span class="staging">(Ili foriras dekstre.)</span></p>

<p>KONSULO BERNICK<br>
<span class="staging">(Li legis la telegramon)</span> Ne, tio ĉi estas vere pure usona! Vere
ŝoka —</p>

<p>SINJORINO BERNICK<br>
Dio, Karsten, kio estas?</p>

<p>KONSULO BERNICK<br>
Jen, vidu, sinjoro Krap; legu!</p>

<p>PLENRAJTIGITO KRAP<br>
<span class="staging">(legas)</span> “Faru nur plej etan riparon, sendu ‘Indian Girl’ transen tuj
kiam flosebla; bona sezono; okaze naĝas sur la kargo.” Nu, tion mi
diru —</p>

<p>KONSULO BERNICK<br>
Naĝas sur la kargo! Tiuj sinjoroj bone scias, ke kun tia kargo la
ŝipo sinkos funden kiel ŝtono, se io okazos.</p>

<p>ADJUNKTO RØRLUND<br>
Jen ni vidas kiel statas en tiuj laŭdataj grandaj socioj.</p>

<p>KONSULO BERNICK<br>
Vi pravas; eĉ ne respekto por homa vivo, tuj kiam profito venas en
la ludon. <span class="staging">(al <b>Krap</b>)</span> Ĉu “Indian Girl” estos mar-preta post kvar —
kvin tagoj?</p>

<p>PLENRAJTIGITO KRAP<br>
Jes, se komercisto Vigeland akceptas, ke ni haltigas la laboron sur
“La Palmo” intertempe.</p>

<p>KONSULO BERNICK<br>
Hm, tion li ne faros. Nu, bonvolu tralegi la poŝtaĵojn. Aŭdu, ĉu
Vi ne vidis Olaf tie sur la kajo?</p>

<p>PLENRAJTIGITO KRAP<br>
Ne, sinjoro konsulo. <span class="staging">(Li iras en la plej antaŭan ĉambron
maldekstre.)</span></p>

<p>KONSULO BERNICK<br>
<span class="staging">(denove legas la telegramon)</span> Riski la vivon de dek ok homoj! Por tio
tiuj sinjoroj ne hezitas —</p>

<p>HILMAR TØNNESEN<br>
Nu, estas la destino de maristo spiti la elementojn; devas esti io
nervostreĉa en tio, kun maldika tabulo inter si kaj la abismo —</p>

<p>KONSULO BERNICK<br>
Jes, mi dezirus vidi tiun ŝipposedanton ĉe ni, kiu povus decidigi
sin al tiaĵo! Eĉ ne unu, eĉ ne unu sola — <span class="staging">(ekvidas <b>Olaf</b>)</span> Nu,
laŭdo al Dio, la knabo ĉeestas.</p>

<p class="staging">(<b>Olaf</b> kun fiŝŝnuro en la mano venis kurante laŭ la strato kaj
enen tra la ĝardena pordego.)</p>

<p>OLAF<br>
<span class="staging">(ankoraŭ en la ĝardeno)</span> Onklo Hilmar, mi malsupreniris kaj rigardis
la vapor-ŝipon.</p>

<p>KONSULO BERNICK<br>
Ĉu vi nun denove iris sur la kajon.</p>

<p>OLAF<br>
Ne, mi nur estis en boato. Sed imagu, onklo Hilmar; venis surkajen
tuta aro da cirkistoj kun ĉevaloj kaj bestoj; kaj estis multaj
pasaĝeroj.</p>

<p>SINJORINO RUMMEL<br>
Ho, ĉu ni vere vidos cirkon!</p>

<p>ADJUNKTO RØRLUND<br>
Ni? Tion mi ne supozas.</p>

<p>SINJORINO RUMMEL<br>
Ne, kompreneble ne ni, sed —</p>

<p>DINA<br>
Mi ŝatus vidi cirkon.</p>

<p>OLAF<br>
Jes, ankaŭ mi.</p>

<p>HILMAR TØNNESEN<br>
Vi estas stultulo. Ĉu <em>tio</em> estas io rigardinda? Nura dreso. Ne,
kontraŭe estas io alia vidi la gaŭĉon flugi trans la Pampo sur sia
spireganta mustango. Sed Dio gardu, ĉi tie en la urbetoj —</p>

<p>OLAF<br>
<span class="staging">(tiras la jupon de <b>fraŭlino Bernick</b>)</span> Onklino Marta, vidu, vidu —
jen ili venas!</p>

<p>SINJORINO HOLT<br>
Jes, je Dio, jen ni havas ilin.</p>

<p>SINJORINO LYNGE<br>
Hu, la teruraj homoj!</p>

<p class="staging">(Multaj <b>pasaĝeroj</b> kaj aro da <b>urbanoj</b> venas supren laŭ la
strato.)</p>

<p>SINJORINO RUMMEL<br>
Jes, certe estas arlekenoj el la ĝusta specio. Rigardu tiun en la
griza robo, sinjorino Holt; ŝi portas la valizon sur la dorso.</p>

<p>SINJORINO HOLT<br>
Jes, imagu, ŝi portas ĝin sur la ombreltenilo! Kompreneble ŝi
estas la edzino de la direktoro.</p>

<p>SINJORINO RUMMEL<br>
Kaj jen estas la direktoro mem; tiu kun la barbo. Nu, li ja aspektas
kiel rabisto. Ne rigardu lin, Hilda!</p>

<p>SINJORINO HOLT<br>
Ankaŭ vi ne, Netta.</p>

<p>OLAF<br>
Panjo, la direktoro salutas al ni.</p>

<p>KONSULO BERNICK<br>
Kion do?</p>

<p>SINJORINO BERNICK<br>
Kion vi diras, infano?</p>

<p>SINJORINO RUMMEL<br>
Jes, je Dio, jen ankaŭ la virino salutas!</p>

<p>KONSULO BERNICK<br>
Ne, <em>tio</em> estas do tro senhonta!</p>

<p>FRAŬLINO BERNICK<br>
<span class="staging">(kun nevolonta ekkrio)</span> Ah —!</p>

<p>SINJORINO BERNICK<br>
Kio estas, Marta?</p>

<p>SINJORINO BERNICK<br>
Ho ne, nenio; ŝajnis nur al mi —</p>

<p>OLAF<br>
<span class="staging">(krias el ĝojo)</span> Vidu, vidu, jen venas la aliuloj kun la ĉevaloj kaj
la bestoj! Kaj jen ankaŭ la usonanoj! Ĉiuj la maristoj sur “Indian
Girl” —</p>

<p class="staging">(Oni aŭdas “Yankee Doodle” akompanata de klarneto kaj tamburo.)</p>

<p>HILMAR TØNNESEN<br>
<span class="staging">(kovras la orelojn)</span> Uf, uf, uf!</p>

<p>ADJUNKTO RØRLUND<br>
Mi kredas, ke ni izolu nin iomete, miaj sinjorinoj; tio ĉi ne estas
io por ni. Ni reiru al nia laboro.</p>

<p>SINJORINO BERNICK<br>
Ĉu ni eble antaŭen tiru la kurtenojn?</p>

<p>ADJUNKTO RØRLUND<br>
Jes, jen ĝuste kion mi pensis.</p>

<p class="staging">(La <b>sinjorinoj</b> trovas siajn sidlokojn ĉe la tablo; la <b>adjunkto</b>
fermas la ĝardenan pordon kaj antaŭen tiras la kurtenojn al ĝi kaj
al la fenestroj; fariĝas duone mallume en la ĉambro.)</p>

<p>OLAF<br>
<span class="staging">(kiu ŝtele rigardas)</span> Panjo, nun la direktor-edzino staras ĉe la
akvokrano lavante sian vizaĝon.</p>

<p>SINJORINO BERNICK<br>
Ĉu! Meze sur la vendoplaco!</p>

<p>SINJORINO RUMMEL<br>
Kaj tio dum brile hela tago!</p>

<p>HILMAR TØNNESEN<br>
Nu, se mi vojaĝis en dezerto kaj trovis cisternon, ankaŭ mi ne
hezitus —. Uf, tiu terura klarneto!</p>

<p>ADJUNKTO RØRLUND<br>
Estas vere evidenta kaŭzo por la polico por procedi.</p>

<p>KONSULO BERNICK<br>
Nu do; kun eksterlandanoj oni ne devas esti tro severa; tiuj homoj ja
ne havas la enradikitan senton de deco, kiu tenas <em>nin</em> ene inter la
ĝustaj baroj. Lasu ilin nur devojiĝi. Kiel tio afektas nin? Tiu
ĝena konduto, kiu kontraŭas kutimon kaj bonajn morojn, feliĉe ne
rilatas al nia socio, se mi rajtas tiel paroli. — Jen kio!</p>

<p class="staging">(La <b>fremda sinjorino</b> rapide envenas tra la pordo dekstre.)</p>

<p>LA SINJORINOJ<br>
<span class="staging">(timigite sed mallaŭte)</span> La rajdistino! La direktoredzino!</p>

<p>SINJORINO BERNICK<br>
Dio, kion tio signifu!</p>

<p>FRAŬLINO BERNICK<br>
<span class="staging">(eksaltas)</span> Ah —!</p>

<p>LA SINJORINO<br>
Bonan tagon, kara Betty! Bonan tagon, Marta! Bonan tagon bofrato!</p>

<p>SINJORINO BERNICK<br>
<span class="staging">(ekkrie)</span> Lona —!</p>

<p>KONSULO BERNICK<br>
<span class="staging">(ekretiriĝas)</span> Je mia vivo —!</p>

<p>SINJORINO HOLT<br>
Sed Dio kompatu —!</p>

<p>SINJORINO RUMMEL<br>
Vere ne eblas —!</p>

<p>HILMAR TØNNESEN<br>
Nu! Uf!</p>

<p>SINJORINO BERNICK<br>
Lona —! Ĉu vere —?</p>

<p>FRAŬLINO HESSEL<br>
Ĉu estas mi? Jes, efektive ke estas mi; Vi bonvole povas
ĉirkaŭbraki min por tio.</p>

<p>HILMAR TØNNESEN<br>
Uf; uf!</p>

<p>SINJORINO BERNICK<br>
Kaj nun vi venas ĉi tien kiel —?</p>

<p>KONSULO BERNICK<br>
— kaj vere volas ludi rolon —?</p>

<p>FRAŬLINO HESSEL<br>
Ludi rolon? Kiel ludi rolon?</p>

<p>KONSULO BERNICK<br>
Jes, mi pensas — kun la rajdistoj —</p>

<p>FRAŬLINO HESSEL<br>
Hahaha! Ĉu vi estas freneza, bofrato? Ĉu vi kredas, ke mi apartenas
al la rajdistoj? Ne; vere faris mi multajn artaĵojn, kaj arlekenis
multmaniere —</p>

<p>SINJORINO RUMMEL<br>
Hm —</p>

<p>FRAŬLINO HESSEL<br>
— sed akrobataĵojn sur ĉevaldorso mi neniam faris.</p>

<p>KONSULO BERNICK<br>
Do ne —</p>

<p>SINJORINO BERNICK<br>
Ah, dank' al Dio!</p>

<p>FRAŬLINO HESSEL<br>
Ne, ni venis ĝuste kiel aliaj decaj homoj, — tamen kun dualoka
bileto, sed al tio ni estas kutimitaj.</p>

<p>SINJORINO BERNICK<br>
Vi diras ni?</p>

<p>KONSULO BERNICK<br>
<span class="staging">(paŝon pli proksimen)</span> Kiuj ni?</p>

<p>FRAŬLINO HESSEL<br>
Mi kaj la infano, kompreneble.</p>

<p>LA SINJORINOJ<br>
<span class="staging">(ekkrie)</span> La infano!</p>

<p>HILMAR TØNNESEN<br>
Kio!</p>

<p>ADJUNKTO RØRLUND<br>
Nu, jen io direnda —!</p>

<p>SINJORINO BERNICK<br>
Sed kion vi aludas, Lona?</p>

<p>FRAŬLINO HESSEL<br>
Kompreneble mi aludas al John; mi ja ne havas alian infanon ol John,
mi scias, — aŭ Johan, kiel vi nomis lin.</p>

<p>SINJORINO BERNICK<br>
Johan —!</p>

<p>SINJORINO RUMMEL<br>
<span class="staging">(mallaŭte al <b>sinjorino Lynge</b>)</span> La perdita frato!</p>

<p>KONSULO BERNICK<br>
<span class="staging">(hezite)</span> Ĉu Johan kunvenis?</p>

<p>FRAŬLINO HESSEL<br>
Nu jes; nu jes; mi ja ne vojaĝas sen li. Sed vi aspektas tiel
triste. Kaj vi sidas en krepusko kudrante ion blankan. Ĉu estas
morto en la familio?</p>

<p>ADJUNKTO RØRLUND<br>
Fraŭlino, vi trovas vin en la asocio por morale perditaj —</p>

<p>FRAŬLINO HESSEL<br>
<span class="staging">(duonlaŭte)</span> Kion vi diras? Tiuj belaj, silentemaj sinjorinoj
estus —?</p>

<p>SINJORINO RUMMEL<br>
Ne <em>nun</em> mi diru —!</p>

<p>FRAŬLINO HESSEL<br>
Ah, komprenas, komprenas! Sed diable, estas ja sinjorino Rummel! Kaj
jen ankaŭ sinjorino Holt! Nu, ni tri ne juniĝis de post lastfoje.
Sed aŭskultu nun bonuloj; lasu nun la morale perditaj atendi
almenaŭ tagon; ili ne plimalboniĝos pro tio. Ĝoja momento kiel
tiu ĉi —</p>

<p>ADJUNKTO RØRLUND<br>
Hejmenveno ne ĉiam estas ĝoja momento.</p>

<p>FRAŬLINO HESSEL<br>
Ĉu? Kiel vi legas vian biblion, pastoro?</p>

<p>ADJUNKTO RØRLUND<br>
Mi ne estas pastoro.</p>

<p>FRAŬLINO HESSEL<br>
Nu; tamen tia vi certe fariĝos. — Sed fi, fi, fi, — tiu ĉi morala
linaĵo odoras tiel putre, — ĝuste kiel mortotuko. Mi kutimiĝis al
la aero sur la prerioj, mi; mi diru.</p>

<p>KONSULO BERNICK<br>
<span class="staging">(sekigas la frunton)</span> Jes vere estas iom naŭze ĉi ene.</p>

<p>FRAŬLINO HESSEL<br>
Atendu, atendu; ni tamen elvenu el la tomba kelo. <span class="staging">(tiras la kurtenojn
flanken)</span> Plenan taglumon ni havu, kiam la knabo venos. Kaj vi vidos
knabon kiu forlavis la infanecon —</p>

<p>HILMAR TØNNESEN<br>
Uf!</p>

<p>FRAŬLINO HESSEL<br>
<span class="staging">(malfermas pordon kaj fenestrojn)</span> — Nu, tio signifas, kiam li
<em>estos</em> sin lavinta — tie supre en la hotelo; ĉar sur la
vapor-ŝipo li fariĝis malpura kiel porko.</p>

<p>HILMAR TØNNESEN<br>
Uf, uf!</p>

<p>FRAŬLINO HESSEL<br>
Uf? Jes vere, ĉu ne estas —! <span class="staging">(montras al <b>Hilmar</b> kaj demandas al
la aliuloj)</span> Ĉu <em>li daŭre</em> drivas dirante sian uf?</p>

<p>HILMAR TØNNESEN<br>
Mi ne drivas; mi estas ĉi tie pro mia malsano.</p>

<p>ADJUNKTO RØRLUND<br>
Hm, miaj sinjorinoj, mi opinias ke ne —</p>

<p>FRAŬLINO HESSEL<br>
<span class="staging">(ekvidante <b>Olaf</b>)</span> Ĉu <em>tiu</em> estas la <em>via</em>, Betty? — Donu la
manegon, knabo! Aŭ ĉu vi timas vian maljunan, malbelan onklinon?</p>

<p>ADJUNKTO RØRLUND<br>
<span class="staging">(metante sian libron sub la brakon)</span> Miaj sinjorinoj, mi opinias ke ne
estas animstato por pluen labori hodiaŭ. Sed morgaŭ ni ja denove
kunvenos?</p>

<p>FRAŬLINO HESSEL<br>
<span class="staging">(dum la fremdaj sinjorinoj levas sin por adiaŭi)</span> Jes, tion ni faru.
Mi ĝuste estos sur la loko.</p>

<p>ADJUNKTO RØRLUND<br>
Vi? Permesu, fraŭlino, kion <em>Vi</em> volas fari en <em>nia</em> asocio?</p>

<p>FRAŬLINO HESSEL<br>
Mi volas aerumi, sinjoro pastoro.</p>
</div>

<div class="acte">
<h3 class="actehead">DUA AKTO</h3>

<p class="staging">(La ĝardena salono de la domo de <b>konsulo
Bernick</b>.)</p>

<p class="staging">(<b>Sinjorino Bernick</b> sidas sola ĉe la labortablo kun sia kudraĵo.
Iom poste venas de dekstre <b>konsulo Bernick</b> kun ĉapelo sur la kapo
kaj kun gantoj kaj bastono.)</p>

<p>SINJORINO BERNICK<br>
Ĉu vi jam revenas hejmen, Karsten?</p>

<p>KONSULO BERNICK<br>
Jes. Estas iu, kiun mi petis veni.</p>

<p>SINJORINO BERNICK<br>
<span class="staging">(kun sopiro)</span> Ho jes. Johan certe venos, mi pensas.</p>

<p>KONSULO BERNICK<br>
Estas iu viro, mi diras. <span class="staging">(demetas la ĉapelon)</span> Kie estas ĉiuj la
sinjorinoj hodiaŭ!</p>

<p>SINJORINO BERNICK<br>
Sinjorino Rummel kaj Hilda ne havas tempon.</p>

<p>KONSULO BERNICK<br>
Nu? Sendis ekskuzon?</p>

<p>SINJORINO BERNICK<br>
Jes; ili havas tiom da farendaĵoj en la domo.</p>

<p>KONSULO BERNICK<br>
Kompreneble. Kaj la aliaj ankaŭ ne venos?</p>

<p>SINJORINO BERNICK<br>
Ne, ankaŭ ili havas ekskuzojn.</p>

<p>KONSULO BERNICK<br>
Tion mi estus povinta diri antaŭe. Kie estas Olaf?</p>

<p>SINJORINO BERNICK<br>
Mi permesis al li iomete promeni kun Dina.</p>

<p>KONSULO BERNICK<br>
Hm; Dina, tiu aĉa flirtulino —. Imagu ke hieraŭ ŝi tuj ligis sin
al Johan —!</p>

<p>SINJORINO BERNICK<br>
Sed kara Karsten, Dina ja tute ne scias ke —</p>

<p>KONSULO BERNICK<br>
Nu, sed Johan almenaŭ devus havi la takton ne montri al ŝi iun
atenton. Mi ja vidis la okulĵetojn de komercisto Vigeland.</p>

<p>SINJORINO BERNICK<br>
<span class="staging">(kun la kudraĵo sur la genuoj)</span> Karsten, ĉu vi povas imagi kion ili
volas ĉi-hejme?</p>

<p>KONSULO BERNICK<br>
Hm; li havas ja bienon tie transe, kiu ne bone prosperas; kaj <em>ŝi</em>
ja diris hieraŭ, ke ili devis vojaĝi duaklase —</p>

<p>SINJORINO BERNICK<br>
Jes, bedaŭrinde, eble estas io tia. Sed ke <em>ŝi</em> akompanis! <em>Ŝi!</em>
Post tiu sanga insulto kiun ŝi faris al vi —!</p>

<p>KONSULO BERNICK<br>
Ho, ne pensu pri tiuj malnovaj historioj.</p>

<p>SINJORINO BERNICK<br>
Kiel povas mi pensi pri aliaĵoj nuntempe? Li ja estas mia frato; —
ne estas pro li; sed ĉiuj malagrablaĵoj kiuj kaŭziĝus al <em>vi</em> —.
Karsten, mi ege timas ke —</p>

<p>KONSULO BERNICK<br>
Por kio vi timas?</p>

<p>SINJORINO BERNICK<br>
Ĉu oni imagus meti lin en karceron pro la mono, kiu malaperis por
via patrino?</p>

<p>KONSULO BERNICK<br>
Ho, babilaĵo! Kiu povas pruvi ke mono malaperis?</p>

<p>SINJORINO BERNICK<br>
Aĥ Dio, tion scias ja la tuta urbo, bedaŭrinde; kaj vi mem ja
diris —</p>

<p>KONSULO BERNICK<br>
Mi nenion diris. La urbo scias nenion pri tiuj aferoj; ĉio estis nur
senfundaj onidiroj.</p>

<p>SINJORINO BERNICK<br>
Ho kiel grandanima vi estas, Karsten!</p>

<p>KONSULO BERNICK<br>
Ĉesu pri tiuj memoraĵoj, mi diras! Vi ne scias, kiom vi turmentas
min revivigi ĉion tian! <span class="staging">(Li paŝas tien kaj reen sur la planko; jen
li forĵetas la bastonon.)</span> Ĉagrene ke ili venis hejmen ĝuste nun,
— nun kiam mi bezonas bonvoleman animstaton kaj en la urbo kaj en la
gazetaro. Korespondiĝos al la gazetoj en la najbaraj urboj. Ĉu mi
akceptas ilin <em>bone</em> aŭ ĉu mi akceptas ilin <em>malbone</em>, ambaŭkaze
tio pridiskutiĝos kaj interpretiĝos. Oni kirlas ĉion tion
malnovan, — tiel kiel <em>vi</em> faras. En socio kiel la nia —. <span class="staging">(ĵetas
la gantojn sur la tablon)</span> Kaj eĉ neniun homon mi havas kun kiu mi
povas paroli kaj ĉe kiu serĉi apogon.</p>

<p>SINJORINO BERNICK<br>
Eĉ neniu, Karsten?</p>

<p>KONSULO BERNICK<br>
Ne, kiu <em>tiu</em> estus? — Ekhavi ilin sur la nukon ĝuste nun! Ne estas
dubo ke ili iel faros skandalon, — precipe ŝi. Ĉu ne estas
malfeliĉo havi tiajn homojn en sia familio!</p>

<p>SINJORINO BERNICK<br>
Jes, <em>mi</em> ja ne povas kulpiĝi ke —</p>

<p>KONSULO BERNICK<br>
Pro kio vi ne povas kulpiĝi? Ke vi estas parenca al ili? Jen vera
vorto.</p>

<p>SINJORINO BERNICK<br>
Kaj mi ankaŭ ne petis ilin veni hejmen.</p>

<p>KONSULO BERNICK<br>
Aŭdu; jen ni estas! Mi ne petis ilin veni hejmen; mi ne skribis por
revenigi ilin; mi ne tiris ilin hejmen per la haroj! Ho, mi scias la
tutan ĉenon parkere.</p>

<p>SINJORINO BERNICK<br>
<span class="staging">(ekploras)</span> Sed nun vi ja estas tiel senkoreca —</p>

<p>KONSULO BERNICK<br>
Ja, ĝuste; ekploru, tiel ke la urbo ricevos ankaŭ <em>tion</em> por
priparoli. Finu tiun stultecon, Betty. Eliru; eble venos iu. Ĉu oni
vidu la sinjorinon kun ruĝaj okuloj? Jes, tio estus bonege, se
disvastiĝus inter la homoj ke —. Nu, jen mi aŭdas iun en la
koridoro. <span class="staging">(iu frapas)</span> Envenu!</p>

<p class="staging">(<b>Sinjorino Bernick</b> eliras sur la ĝardenan ŝtuparon kun sia
kudraĵo. <b>Ŝipkonstruisto Aŭne</b> envenas de dekstre.)</p>

<p>ŜIPKONSTRUISTO AŬNE<br>
Bonan tagon, sinjoro konsulo.</p>

<p>KONSULO BERNICK<br>
Bonan tagon. Nu, Vi certe divenas, kion mi volas pri Vi?</p>

<p>ŜIPKONSTRUISTO AŬNE<br>
La plenrajtigito menciis hieraŭ, ke la konsulo ne estus kontenta
pri —</p>

<p>KONSULO BERNICK<br>
Mi estas malkontenta pri la tuta organizado en la ŝipfarejo, Aŭne.
Vi ja neniel progresas pri la averiuloj. “La Palmo” devus ja esti sub
velo antaŭ longe. Komercisto Vigeland venas ĉiun tagon ĉagrenante
min; estas malfacila viro havi kiel kunpartoprenanto en ŝipasocio.</p>

<p>ŜIPKONSTRUISTO AŬNE<br>
“La Palmo” povos forveli postmorgaŭ.</p>

<p>KONSULO BERNICK<br>
Nu fine. Sed la usonano “Indian Girl”, kiu atendis kvin semajnojn
kaj —</p>

<p>ŜIPKONSTRUISTO AŬNE<br>
La usonano? Mi kompreniĝis, ke ni unue faru la laboron sur Via
propra ŝipo.</p>

<p>KONSULO BERNICK<br>
Al tio mi ne donis al vi iun kaŭzon kredi. Fariĝus ĉiu ebla
progresigo ankaŭ pri la usonano; sed tio ne okazas.</p>

<p>ŜIPKONSTRUISTO AŬNE<br>
La ŝipo estas traputrita en la fundo, sinjoro konsulo; ju pli ni
flikas, des pli da putraĵo ni trovas.</p>

<p>KONSULO BERNICK<br>
Tio ne estas la kialo. Plenrajtigito Krap diris al mi la tutan veron.
Vi ne kapablas labori per la novaj maŝinoj, kiujn mi havigis, — aŭ
pli ĝuste, vi ne <em>volas</em> labori per ili.</p>

<p>ŜIPKONSTRUISTO AŬNE<br>
Sinjoro konsulo, mi estas nun en la kvindekaj jaroj; eĉ de la knabaj
jaroj mi kutimiĝis al la malnovaj labormetodoj —</p>

<p>KONSULO BERNICK<br>
Ilin ni ne povas uzi nuntempe. Ne kredu, Aŭne, ke estas pro la
profito; ĝin mi ne bezonas, feliĉe; sed mi havas konsiderojn al la
socio en kiu mi vivas, kaj al la firmao, kiun mi estras. Estas de mi,
ke la progresoj venos, alie ili neniam venos.</p>

<p>ŜIPKONSTRUISTO AŬNE<br>
Ankaŭ mi bonvenigas progreson, sinjoro konsulo.</p>

<p>KONSULO BERNICK<br>
Jes, por via limigita rondo, por la laborista profesio. Ho, mi bone
konas vian agitadon; Vi faras paroladojn; Vi agitigas la laboristojn;
sed kiam evidenta progreso ofertas sin, kiel nun niaj novaj maŝinoj,
vi ne volas kunlabori; kaj vi fariĝas timema.</p>

<p>ŜIPKONSTRUISTO AŬNE<br>
Jes, mi efektive fariĝas timema, sinjoro konsulo; mi timas pro tiuj
multaj, de kiuj la maŝinoj prenas la panon. La konsulo ofte parolas
pri la devo atenti pri la socio; sed mi pensas, ke ankaŭ la socio
havas siajn devojn. Kiel kuraĝas la tekniko kaj la kapitalo instali
la novajn inventaĵojn en la laboron, antaŭ ol la socio povas
lernigi novan generacion uzi ilin?</p>

<p>KONSULO BERNICK<br>
Vi tro multe legas kaj cerbumas, Aŭne; ne estas bone por Vi; estas
<em>tio</em> kio igas vin malkontenta pri via stato.</p>

<p>ŜIPKONSTRUISTO AŬNE<br>
Ne estas tio, sinjoro konsulo; sed mi ne toleras ke unu post la alia
el lertaj laboristoj maldungiĝas kaj fariĝas mankohavaj pro tiuj
maŝinoj.</p>

<p>KONSULO BERNICK<br>
Hm; kiam la presarto elpensiĝis, multaj skribistoj perdis la
laboron.</p>

<p>ŜIPKONSTRUISTO AŬNE<br>
Ĉu la konsulo ŝatus tiun arton, se Vi tiam estus skribisto?</p>

<p>KONSULO BERNICK<br>
Mi ne vokis Vin por disputi. Mi vokis Vin por diri al Vi, ke nia
averiulo “Indian Girl” estu preta forveli postmorgaŭ.</p>

<p>ŜIPKONSTRUISTO AŬNE<br>
Sed, sinjoro konsulo —</p>

<p>KONSULO BERNICK<br>
Postmorgaŭ, Vi aŭdas; samtempe kun nia propra ŝipo; ne horon pli
malfrue. Mi havas miajn bonajn kialojn por antaŭenigi tiun aferon.
Ĉu Vi legis la gazeton de hodiaŭ matene? Nu, do Vi scias ke la
usonanoj ĉi tie denove faris tumultojn. Tiu malmorala kanajlaro
kvazaŭ renversigas la tutan urbon; ne pasas nokto sen iu interbatado
en la gastejoj kaj sur la stratoj; pri ĉiu alia abomenaĵo mi ne
volas paroli.</p>

<p>ŜIPKONSTRUISTO AŬNE<br>
Jes, estas certe, ke ili estas fiuloj.</p>

<p>KONSULO BERNICK<br>
Kaj kiu kulpiĝas pro tiu malordaĵo? Estas mi! Jes, estas mi kiu
kulpiĝas. Tiuj gazetskribaĵoj aludaĉas kaŝvorte, ke ni centrigas
la laboron al “La Palmo”. Mi, kiu havas la taskon per la ekzemplo
influi la kuncivitanojn, devas lasi ĵetiĝi tiajon al mi en la
nazon. Tion mi ne toleras. Ne servas al mi, ke mia nomo tiel
makuliĝas.</p>

<p>ŜIPKONSTRUISTO AŬNE<br>
Ho, la nomo de la konsulo estas tiel bona, ke ĝi povas porti tion
kaj ankaŭ pli.</p>

<p>KONSULO BERNICK<br>
Ne nun; ĝuste en tiu ĉi tempo mi bezonas ĉiun estimon kaj
bonvolon, kiun povas montri al mi miaj kunurbanoj. Mi havas en
preparo grandan entreprenon, kiel vi eble aŭdis; sed se sukcesiĝas
al malbonvolemaj homoj skui la nepran fidon al mia persono, tio povos
okazigi al mi la plej grandajn malfacilaĵojn. Tial mi volas por kiu
ajn prezo eviti tiujn malicajn kaj kalumniantajn gazetskribaĵojn,
kaj tial mi fiksis la datolimon al postmorgaŭ.</p>

<p>ŜIPKONSTRUISTO AŬNE<br>
Sinjoro konsulo, Vi povus same bone fiksi la daton al hodiaŭ
posttagmeze.</p>

<p>KONSULO BERNICK<br>
Vi aludas ke mi postulas neeblecon?</p>

<p>ŜIPKONSTRUISTO AŬNE<br>
Jes, kun tiu laboristaro, kiun ni nun havas —</p>

<p>KONSULO BERNICK<br>
Bone, bone; — do ni devas serĉi aliloke.</p>

<p>ŜIPKONSTRUISTO AŬNE<br>
Ĉu Vi vere volas maldungi ankoraŭ pliajn el la malnovaj laboristoj?</p>

<p>KONSULO BERNICK<br>
Ne, pri tio mi ne pensas.</p>

<p>ŜIPKONSTRUISTO AŬNE<br>
Ĉar mi certe kredas, ke tio metus malbonan sangon kaj en la urbo kaj
en la gazetoj, se Vi tion farus.</p>

<p>KONSULO BERNICK<br>
Eble, kaj tial mi tion ne faros. Sed se “Indian Girl” ne estos kvite
vojaĝpreta postmorgaŭ, mi maldungos <em>Vin</em>.</p>

<p>ŜIPKONSTRUISTO AŬNE<br>
<span class="staging">(kun ekskuo)</span> Mi! <span class="staging">(Li ridas)</span> Nun Vi ŝercas, sinjoro konsulo.</p>

<p>KONSULO BERNICK<br>
Pri tio Vi ne fidu.</p>

<p>ŜIPKONSTRUISTO AŬNE<br>
Vi povus pensi pri maldungo de <em>mi</em>? Mi, kies patro kaj avo estis en
la servo de la ŝipfarejo ĉiujn siajn vivotagojn, kaj same pri mi —</p>

<p>KONSULO BERNICK<br>
Kiu nun devigas min al tio?</p>

<p>ŜIPKONSTRUISTO AŬNE<br>
Vi postulas neeblecon, sinjoro konsulo.</p>

<p>KONSULO BERNICK<br>
Ho, bona volo ne konas neeblecon. Jes aŭ ne; respondu definite, aŭ
Vi havas Vian maldungon surloke.</p>

<p>ŜIPKONSTRUISTO AŬNE<br>
<span class="staging">(paŝon pli proksimen)</span> Sinjoro konsulo, ĉu Vi vere pripensis, kion
signifas maldungi malnovan laboriston. Vi pensas ke li devas serĉi
por trovi ion alian? Nu ja, tion li ja povas; sed ĉu estas per tio
farite? Vi devus iam esti en la domo de tia maldungita laboristo la
vesperon kiam li venas hejmen kaj metas la ilarkeston interne de la
pordo.</p>

<p>KONSULO BERNICK<br>
Ĉu vi opinias, ke mi maldungas Vin kun senzorga koro? Ĉu mi ne
ĉiam estis bona mastro?</p>

<p>ŜIPKONSTRUISTO AŬNE<br>
Tiel ju pli malbone, sinjoro konsulo. Ĝuste tial tiuj hejme ne volas
kulpigi <em>Vin</em>; ili ne diros ion al mi, ĉar tion ili ne kuraĝas; sed
ili rigardos min, kiam mi tion ne rimarkas, kaj pensos tiel: certe
estas merite. Jenon Vi vidos — tion mi ne povas elteni. Tia simpla
viro kia mi estas, mi tamen estas konsiderata kiel la unua inter la
miaj. Mia modesta hejmo ankaŭ estas eta socio, sinjoro konsulo. Tiun
etan socion mi povis apogi kaj subteni, ĉar mia edzino fidis min,
kaj ĉar miaj infanoj fidis min. Kaj nun ĉio ruiniĝos.</p>

<p>KONSULO BERNICK<br>
Jes, se ne povas esti alie, la minoro devas fali por la maĵoro; la
specialaĵo estu je la nomo de Dio oferata por la ĝereralaĵo. Iun
alian respondon mi ne scias doni al Vi, kaj alimaniere ne okazas en
tiu ĉi mondo. Sed Vi estas obstina viro, Aŭne! Vi kontraŭstaras
min, ne ĉar Vi nenion alian povas, sed ĉar Vi ne volas realigi la
superecon de maŝinoj kontraŭ la manforto.</p>

<p>ŜIPKONSTRUISTO AŬNE<br>
Kaj Vi persistas je tio, sinjoro konsulo, ĉar Vi scias, ke se Vi
forĉasas min, Vi almenaŭ pruvis por la gazetaro Vian bonan volon.</p>

<p>KONSULO BERNICK<br>
Kaj ja se tiel estus? Vi ja aŭdas, kiom tio gravas por mi, — aŭ
ekhavi la gazetaron sur la nukon aŭ bonvoligi ĝin por mi en la
momento, kiam mi laboras por granda afero por progresigi la komunan
bonon. Kio do? Ĉu mi povas agi alimaniere ol mi faras? Mi povas diri
al Vi, ke ĉi tie estas demando ĉu subteni Vian hejmon, kiel Vi
esprimas Vin, aŭ eble teni centojn da novaj hejmoj malsupre, centojn
da hejmoj, kiuj neniam povos fondiĝi, neniam ricevos fumantan tubon,
se mi ne sukcesos realigi, tion por kio mi nun laboras. Tial mi donis
al Vi la elekton.</p>

<p>ŜIPKONSTRUISTO AŬNE<br>
Jes, ĉar tiel estas, mi ne havas plian kontraŭdiron.</p>

<p>KONSULO BERNICK<br>
Hm —; Mia kara Aŭne, vere ĉagrenigas min ke ni devas disiĝi.</p>

<p>ŜIPKONSTRUISTO AŬNE<br>
Ni ne disiĝos, sinjoro konsulo.</p>

<p>KONSULO BERNICK<br>
Kiel?</p>

<p>ŜIPKONSTRUISTO AŬNE<br>
Ankaŭ simpla viro havas ion por defendi en la mondo.</p>

<p>KONSULO BERNICK<br>
Nu do, nu do; — kaj vi do opinias, ke vi kuraĝas promesi —?</p>

<p>ŜIPKONSTRUISTO AŬNE<br>
“Indian Girl” kvitiĝos por forvelo postmorgaŭ. <span class="staging">(Li salutas kaj
eliras dekstre.)</span></p>

<p>KONSULO BERNICK<br>
Aha, jen mi ekmastris tiun obstinulon. Tio estas por mi bona
aŭguro —</p>

<p class="staging">(<b>Hilmar Tønnesen</b>, kun cigaro en la buŝo, venas tra la ĝardena
pordego.)</p>

<p>HILMAR TØNNESEN<br>
<span class="staging">(sur la ĝardena ŝtuparo)</span> Bonan tagon, Betty! Bonan tagon, Bernick!</p>

<p>SINJORINO BERNICK<br>
Bonan tagon.</p>

<p>HILMAR TØNNESEN<br>
Nu, vi ploris, mi vidas. Vi sekve scias?</p>

<p>SINJORINO BERNICK<br>
Kion mi scias?</p>

<p>HILMAR TØNNESEN<br>
Ke la skandalo vigle evoluas? Uf!</p>

<p>KONSULO BERNICK<br>
Kion tio signifas?</p>

<p>HILMAR TØNNESEN<br>
<span class="staging">(envenas)</span> Jes, la du usonanoj ĉirkaŭiras en la stratoj, kaj montras
sin kune kun Dina Dorf.</p>

<p>SINJORINO BERNICK<br>
<span class="staging">(postsekvas lin)</span> Sed, Hilmar, ĉu eblas —?</p>

<p>HILMAR TØNNESEN<br>
Jes, bedaŭrinde, estas pura vero. Lona eĉ estis tiel senkonsidera
krii post min; sed kompreneble mi ŝajnigis ne aŭdi.</p>

<p>KONSULO BERNICK<br>
Kaj certe ne pasis nerimarkate.</p>

<p>HILMAR TØNNESEN<br>
Ne, tion vi ja komprenas. La homoj staris trankvile postrigardante
ilin. Aspekte onidiro kuris fulme tra la urbo, — kiel fajro sur la
prerioj. En ĉiuj domoj homoj staris ĉe la fenestroj atendante ke la
aro pretermarŝu; kapon ĉe kapo malantaŭ la kurtenoj — uf! Jes,
pardonu, Betty; mi diras uf; ĉar tio ĉi igas min nervoza; — se tio
daŭru, mi devas pripensi entrepreni iom longan vojaĝon.</p>

<p>SINJORINO BERNICK<br>
Sed vi estus devinta paroli al li kaj admoni lin —</p>

<p>HILMAR TØNNESEN<br>
Meze en la strato? Ne, vi devas pardoni. Sed ke tiu homo entute
kuraĝas aperi en la urbo! Nu, ni vidu ĉu la gazetaro faros finon
pri li; jes, pardonu, Betty; sed —</p>

<p>KONSULO BERNICK<br>
La gazetaro, vi diras? Ĉu vi aŭdis aludojn pri tiaĵo?</p>

<p>HILMAR TØNNESEN<br>
Jes, verŝajne. Kiam mi foriris de vi hieraŭ vespere, mi paŝadis al
la klubo pro mia malsano. Mi bone komprenis per la tuja silento, ke
ili estis parolintaj pri la usonanoj. Kaj jen envenas la impertinenta
redaktoro Hammer. Li gratulas min tute laŭte pri la hejmenveno de
mia riĉa kuzo.</p>

<p>KONSULO BERNICK<br>
Riĉa —?</p>

<p>HILMAR TØNNESEN<br>
Jes, tiel li esprimis sin. Kompreneble mi mezure rigardis lin
laŭmerite, kaj komprenigis al li, ke mi nenion scias pri la riĉeco
de Johan Tønnesen. “Ĉu?” li diras, “jen strangaĵo; en usono oni
kutime trabatas sin, kiam oni havas ion komence, kaj via kuzo ja ne
transvojaĝis senhava.”</p>

<p>KONSULO BERNICK<br>
Hm, faru nun al mi la servon —</p>

<p>SINJORINO BERNICK<br>
<span class="staging">(maltrankvila)</span> Jen, vi povas vidi, Karsten —</p>

<p>HILMAR TØNNESEN<br>
Jes, mi almenaŭ havis sendorman nokton pro tiu persono. Kaj li tamen
ĉirkaŭiras en la stratoj kun vizaĝo kvazaŭ nenio ĝenis lin. Kial
li ne tuj malaperis? Estas ja netolereble kiel vivpersistaj iuj homoj
estas.</p>

<p>SINJORINO BERNICK<br>
Dio, Hilmar, kion vi diras?</p>

<p>HILMAR TØNNESEN<br>
Ho, mi diras nenion. Sed jen li forsavas sin senvunde el
fervojaj akcidentoj kaj de atakoj de kaliforniaj ursoj kaj de
Nigrapied-Indianoj; eĉ ne senskalpigita —. Uf, jen ili estas.</p>

<p>KONSULO BERNICK<br>
<span class="staging">(rigardas laŭ la strato)</span> Ankaŭ Olaf estas kun ili!</p>

<p>HILMAR TØNNESEN<br>
Jes, kompreneble; ili volas ja memorigi al la homoj, ke ili apartenas
al la plej altstara familio de la urbo. Vidu, jen venas ĉiuj
neniofarantoj el la apoteko por rigardi ilin kaj fari siajn
rimarkojn. Tio vere ne estas por <em>miaj</em> nervoj; kiel viro sub tiaj
cirkonstancoj kapablu teni la standardon de la ideo alta, tio —</p>

<p>KONSULO BERNICK<br>
Ili iros rekte ĉi tien. Aŭdu nun, Betty, estas mia definitiva
deziro, ke vi montru al ili ĉian afablecon.</p>

<p>SINJORINO BERNICK<br>
Vi permesas, ĉu, Karsten?</p>

<p>KONSULO BERNICK<br>
Jes certe; certe; kaj ankaŭ vi, Hilmar. Espereble ili ne restos
longe; kaj kiam kune inter ni mem —; neniuj aludoj; neniel ni devas
ilin ofendeti.</p>

<p>SINJORINO BERNICK<br>
Ho, Karsten, kiel grandanima vi estas.</p>

<p>KONSULO BERNICK<br>
Nu, nu, lasu tion.</p>

<p>SINJORINO BERNICK<br>
Ho, ke mi danku vin; kaj pardonu, ke mi antaŭe fariĝis impeta.
Ho, vi ja havis ĉian kaŭzon por —</p>

<p>KONSULO BERNICK<br>
Lasu, lasu, mi diras!</p>

<p>HILMAR TØNNESEN<br>
Uf!</p>

<p class="staging">(<b>Johan Tønnesen</b> kaj <b>Dina</b>, poste <b>fraŭlino Hessel</b> kaj <b>Olaf</b>
venas tra la ĝardeno.)</p>

<p>FRAŬLINO HESSEL<br>
Bonan tagon, bonan tagon. Vi karaj homoj.</p>

<p>JOHAN TØNNESEN<br>
Nun ni ĉirkaŭiris por viziti la malnovajn ejojn, Karsten.</p>

<p>KONSULO BERNICK<br>
Jes, mi aŭdas tion. Multaj ŝanĝoj; ĉu ne?</p>

<p>FRAŬLINO HESSEL<br>
Ĉie la grandaj bonfaroj de konsulo Bernick. Ni vizitis la
establaĵojn, kiujn vi donis al la urbo —</p>

<p>KONSULO BERNICK<br>
Nu <em>tie</em>?</p>

<p>FRAŬLINO HESSEL<br>
“Donaco de Karsten Bernick”, kiel skribiĝis super la enirejo. Jes,
vi certe estas la viro malantaŭ ĉio en la loko.</p>

<p>JOHAN TØNNESEN<br>
Kaj belaj ŝipoj vi ankaŭ havas. Mi renkontis la ŝipestron de “La
Palmo”, mia malnova amiko de la lernejo —</p>

<p>FRAŬLINO HESSEL<br>
Jes, kaj nova lernejo vi ankaŭ konstruigis; kaj ankaŭ la
gas-kondukilo kaj la akvo-kondukilo fariĝis dank' al vi, mi aŭdas.</p>

<p>KONSULO BERNICK<br>
Nu, oni devas ja labori por la komunumo en kiu oni vivas.</p>

<p>FRAŬLINO HESSEL<br>
Jes, bele, bofrato; sed estas ankaŭ ĝojo vidi, kiel la homoj
montras al vi rekonon. Mi ne estas vanta, mi opinias; sed mi ne
povis min deteni memorigi al iu kaj alia kun kiuj ni parolis, ke
ni apartenas al la familio.</p>

<p>HILMAR TØNNESEN<br>
Uf —!</p>

<p>FRAŬLINO HESSEL<br>
Ĉu vi diras Uf! al tio?</p>

<p>HILMAR TØNNESEN<br>
Ne, mi diris hm —</p>

<p>FRAŬLINO HESSEL<br>
Nu, tion vi rajtas, povrulo. Sed hodiaŭ vi aspekte estas solaj en la
domo?</p>

<p>SINJORINO BERNICK<br>
Jes, hodiaŭ ni estas solaj.</p>

<p>FRAŬLINO HESSEL<br>
Jes, efektive ni renkontis moralajn parojn supre sur la foirplaco;
aspekte urĝis por ili. Sed ni mem ankoraŭ ne sufiĉe kunparolis;
hieraŭ ja ĉeestis tiuj fervoj-planantoj, kaj aldone ni havis tiun
pastoron —</p>

<p>HILMAR TØNNESEN<br>
La adjunkto.</p>

<p>FRAŬLINO HESSEL<br>
<em>Mi</em> nomas lin la pastoro. Sed kion vi opinias pri <em>mia</em> faro dum
tiuj ĉi dek kvin jaroj? Ĉu li ne fariĝis brava knabo? Kiu rekonus
la petolulon, kiu forkuris de la hejmo?</p>

<p>HILMAR TØNNESEN<br>
Hm —!</p>

<p>JOHAN TØNNESEN<br>
Ho, Lona, ne tro fanfaronu.</p>

<p>FRAŬLINO HESSEL<br>
Jes, pri tio mi estas fiera. Je Dio, tio ja estas la sola, kion mi
faris en la mondo; sed tio almenaŭ donas al mi iun rajton ekzisti.
Jes, Johan, kiam mi pensas kiel ni du tie transe komencis per niaj
kvar nudaj manaĉoj —</p>

<p>HILMAR TØNNESEN<br>
Manoj.</p>

<p>FRAŬLINO HESSEL<br>
<em>Mi</em> diras manaĉoj; ĉar malpuraj ili estis —</p>

<p>HILMAR TØNNESEN<br>
Uf!</p>

<p>FRAŬLINO HESSEL<br>
— kaj malplenaj ili ankaŭ estis.</p>

<p>HILMAR TØNNESEN<br>
Malplenaj? Ne, nun mi devas diri —!</p>

<p>FRAŬLINO HESSEL<br>
Kion vi devas diri?</p>

<p>KONSULO BERNICK<br>
Hm!</p>

<p>HILMAR TØNNESEN<br>
Nun mi devas diri — uf! <span class="staging">(Li eliras sur la ĝardenan ŝtuparon.)</span></p>

<p>FRAŬLINO HESSEL<br>
Kio estas al li?</p>

<p>KONSULO BERNICK<br>
Ne atentu lin; li estas iom nervoza ĉi-tempe. Sed ĉu vi ne volas
iomete ĉirkaŭrigardi en la ĝardeno? Tie vi ankoraŭ ne estis, kaj
ĝuste nun mi havas liberan horon.</p>

<p>FRAŬLINO HESSEL<br>
Jes, ŝatinde; vi sciu ke en miaj pensoj mi ofte estis en la ĝardeno
ĉe vi.</p>

<p>SINJORINO BERNICK<br>
Ankaŭ tie estas grandaj ŝanĝoj, vi vidos.</p>

<p class="staging">(<b>La konsulo, la sinjorino</b> kaj <b>fraŭlino Hessel</b> eliras en la
ĝardenon, kie oni foje vidas ilin dum kio sekvas.)</p>

<p>OLAF<br>
<span class="staging">(ĉe la ĝardena pordo)</span> Onklo Hilmar, ĉu vi scias kion onklo Johan
demandis al mi? Li demandis, ĉu mi volas akompani lin al Ameriko.</p>

<p>HILMAR TØNNESEN<br>
Vi mallertulo, ankoraŭ tirante la jupon de via patrino —</p>

<p>OLAF<br>
Jes, sed tion mi ne plu faros. Vi vidos, kiam mi fariĝos granda —</p>

<p>HILMAR TØNNESEN<br>
Ho, babilaĵo; vi ne havas iun seriozan deziron por tiu ŝtalhardiĝo
en — <span class="staging">(Ili eliras en la ĝardenon.)</span></p>

<p>JOHAN TØNNESEN<br>
<span class="staging">(al <b>Dina</b>, kiu deprenis la ĉapelon starante ĉe la pordo kaj
skuante la polvon de sia robo)</span> Vi fariĝis sufiĉe varma dum la
promenado.</p>

<p>DINA<br>
Jes, estis ĝuinda promenado; tian ĝuindan promenadon mi neniam
havis antaŭe.</p>

<p>JOHAN TØNNESEN<br>
Vi eble kutime ne faras matenajn promenadojn.</p>

<p>DINA<br>
Ho jes; sed nur kun Olaf.</p>

<p>JOHAN TØNNESEN<br>
Nu. — Ĉu Vi eble pli emas eliri en la ĝardenon ol resti ĉi tie?</p>

<p>DINA<br>
Ne, mi pli deziras resti ĉi tie.</p>

<p>JOHAN TØNNESEN<br>
Ankaŭ mi. Tamen nun estas interkonsento, ke ni ĉiun matenon faros
tian promenadon kune.</p>

<p>DINA<br>
Ne, sinjoro Tønnesen, tion Vi ne farus.</p>

<p>JOHAN TØNNESEN<br>
Kion mi ne farus? Vi ja promesis.</p>

<p>DINA<br>
Jes, sed kiam mi pripensas, — Vi ne eliru kune kun mi.</p>

<p>JOHAN TØNNESEN<br>
Sed kial ne?</p>

<p>DINA<br>
Nu, Vi estas fremdulo; Vi ne povas kompreni; sed mi diru al Vi —</p>

<p>JOHAN TØNNESEN<br>
Ja?</p>

<p>DINA<br>
Ne, mi preferas ne paroli pri tio.</p>

<p>JOHAN TØNNESEN<br>
Ho certe; al mi Vi povas ja paroli pri kio ajn.</p>

<p>DINA<br>
Jes, mi diru al Vi, ke mi ne estas kiel la aliaj junaj knabinoj;
estas io — io tia pri mi. Tial vi ne faru.</p>

<p>JOHAN TØNNESEN<br>
Sed tion ĉi mi tute ne komprenas. Vi do ne faris ion malbonan?</p>

<p>DINA<br>
Ne mi, sed —; ne, nun mi ne volas paroli pli pri tio. Vi certe
sciiĝos de aliuloj.</p>

<p>JOHAN TØNNESEN<br>
Hm.</p>

<p>DINA<br>
Sed estas io alia, pri kio mi volus demandi vin.</p>

<p>JOHAN TØNNESEN<br>
Kaj kio estas tio?</p>

<p>DINA<br>
Laŭdire estas facile akiri iun lertecon tie transe en Ameriko?</p>

<p>JOHAN TØNNESEN<br>
Nu, tiel facile tio tamen ne ĉiam estas; oni devas ofte suferi kaj
pene labori en la komenco.</p>

<p>DINA<br>
Jes, tion mi emus —</p>

<p>JOHAN TØNNESEN<br>
Vi?</p>

<p>DINA<br>
Mi certe povas labori; mi estas forta kaj sana, kaj onklino Marta
multe legis kun mi.</p>

<p>JOHAN TØNNESEN<br>
Sed je diablo, venu kaj forvojaĝu kun ni.</p>

<p>DINA<br>
Ho, Vi nur ŝercas; tion Vi ankaŭ diris al Olaf. Sed <em>tion</em> kion mi
volus scii, estas ĉu la homoj estas tre — tre moralecaj tie transe?</p>

<p>JOHAN TØNNESEN<br>
Moralecaj?</p>

<p>DINA<br>
Jes, mi pensas, ĉu ili estas tiel — decaj kaj konvenkondutaj, kiel
ĉi tie.</p>

<p>JOHAN TØNNESEN<br>
Nu, ili tamen ne estas tiel malbonaj, kiel oni ĉi tie kredas. Pri
tio Vi ne timu.</p>

<p>DINA<br>
Vi ne komprenas min. Mi dezirus, ke ili ne estus tiel decaj kaj
moralecaj.</p>

<p>JOHAN TØNNESEN<br>
Do ne? Kiel dezirus Vi ke ili estus?</p>

<p>DINA<br>
Mi volus ke ili estu naturaj.</p>

<p>JOHAN TØNNESEN<br>
Nu ja, eble ĝuste <em>tiaj</em> ili estas.</p>

<p>DINA<br>
Ĉar tial estus bone por mi se mi venus transen.</p>

<p>JOHAN TØNNESEN<br>
Jes, certe estus! Tial vi akompanu nin.</p>

<p>DINA<br>
Ne, kun Vi mi ne volus vojaĝi; mi devus vojaĝi sola. Ho, mi certe
atingus ion; mi certe fariĝus —</p>

<p>KONSULO BERNICK<br>
<span class="staging">(antaŭ la ĝardena ŝtuparo kun la du sinjorinoj)</span> Restu, restu; mi
serĉos ĝin, kara Betty. Vi facile malvarmumiĝus.</p>

<p class="staging">(Li venas en la salonon kaj serĉas la ŝalon de la <b>sinjorino</b>.)</p>

<p>SINJORINO BERNICK<br>
<span class="staging">(ekstere en la ĝardeno)</span> Ankaŭ vi kunvenu, Johan; ni iros en la
groton.</p>

<p>KONSULO BERNICK<br>
Ne, Johan devas resti. Jen vidu, Dina; prenu la ŝalon de mia edzino
kaj kuniru. Johan restos ĉe mi, kara Betty. Mi ja bezonas aŭdi ion
pri la kondiĉoj tie transe.</p>

<p>SINJORINO BERNICK<br>
Jes, jes; sed venu do poste; vi ja scias kie vi trovos nin.</p>

<p class="staging">(<b>Sinjorino Bernick, fraŭlino Hessel</b> kaj <b>Dina</b> foriras tra la
ĝardeno dekstren.)</p>

<p>KONSULO BERNICK<br>
<span class="staging">(momenton postrigardas ilin, iras por fermi la plej internan pordon
maldekstre, poste iras al Johan, kaptas liajn manojn, skuas kaj
premas ilin)</span> Johan, nun ni estas solaj; permesu al mi danki vin.</p>

<p>JOHAN TØNNESEN<br>
Pro kio?</p>

<p>KONSULO BERNICK<br>
Mia domo kaj hejmo, mia familia feliĉo, mia tuta civitana stato en
la socio, — ĉion mi ŝuldas al vi.</p>

<p>JOHAN TØNNESEN<br>
Nu, tio ĝojigas min, kara Karsten; sekvis do io bona el tiu freneza
historio.</p>

<p>KONSULO BERNICK<br>
<span class="staging">(denove skuas liajn manojn)</span> Dankon, tamen dankon! Ne unu inter dek
mil farus, kion vi tiam faris por mi.</p>

<p>JOHAN TØNNESEN<br>
Jen babilaĵo! Ĉu ni ne ambaŭ estis junaj kaj facilanimaj? Unu el
ni devis ja preni sur sin la kulpon —</p>

<p>KONSULO BERNICK<br>
Sed kiu estis pli proksima ol la kulpulo?</p>

<p>JOHAN TØNNESEN<br>
Haltu! Tiam la senkulpulo estis pli proksima. Mi ja estis libera kiel
birdo, orfa; eskapi el tiu penego en la oficejo estis por mi feliĉo.
Vi kontraŭe havis vian maljunan patrinon en vivo, kaj krome vi ja
estis sekrete fianĉiĝiinta al Betty, kiu multe ŝatis vin. Kiel
okazus pri ŝi, se ŝi estus sciiĝinta —?</p>

<p>KONSULO BERNICK<br>
Vere, vere, vere; sed —</p>

<p>JOHAN TØNNESEN<br>
Kaj ĉu ne estis ĝuste pro Betty, ke vi rompis tiun kaŝrilaton kun
sinjorino Dorf? Estis ja ĝuste por rompi, ke vi vizitis ŝin tiun
vesperon —</p>

<p>KONSULO BERNICK<br>
Jes, tiun malfeliĉan vesperon, kiam tiu drinkemulo venas hejmen —!
Jes, Johan, estis pro Betty; sed tamen, — ke vi tiel grandanime
povis turni la ŝajnon kontraŭ vin mem kaj forvojaĝi —</p>

<p>JOHAN TØNNESEN<br>
Neniuj skrupuloj, kara Karsten. Ni ja samopiniis, ke tiel estu;
savenda vi ja estis, kaj vi ja estis mia amiko. Nu, pri tiu amikeco
mi fieris! Ĉi tie mi penegis kiel hejmasidulo; kaj jen vi revenas,
eleganta kaj nobla, de via granda vojaĝo eksterlanden; vizitis
Londonon kaj Parizon. Kaj vi elektas min via amiko, kvankam mi estis
kvar jarojn pli juna ol vi; — nu, tio do estis ĉar vi amindumis al
Betty; <em>nun</em> mi ja komprenas. Sed ho, kiel fiera mi estis pro tio!
Kaj kiu ne estus? Kiu ne volonte oferus sin por vi; precipe kiam nur
temis pri ne pli ol monat-daŭra urba klaĉado, kaj ke oni tuj povis
forkuri en la vastan mondon.</p>

<p>KONSULO BERNICK<br>
Hm, mia kara Johan, mi sincere diru al vi, ke tiu historio ankoraŭ
ne estas tute forgesita.</p>

<p>JOHAN TØNNESEN<br>
Ĉu ne? Nu, kiel tio koncernas min, kiam mi sidas tie transe sur mia
bieno —</p>

<p>KONSULO BERNICK<br>
Vi do revojaĝos?</p>

<p>JOHAN TØNNESEN<br>
Kompreneble.</p>

<p>KONSULO BERNICK<br>
Sed tamen ne tiel frue, mi esperas?</p>

<p>JOHAN TØNNESEN<br>
Kiel eble plej frue. Estis ja nur por kontentigi al Lona, ke mi
akompanis ŝin ĉi tien.</p>

<p>KONSULO BERNICK<br>
Nu? Kiel do?</p>

<p>JOHAN TØNNESEN<br>
Jes, vidu, Lona ne plu estas juna, kaj lastatempe la sopiro al la
hejmo komencis sorĉi kaj tiri ŝin; sed ŝi neniam volis konfesi
tion; <span class="staging">(ridetas)</span> kiel kuraĝus ŝi postlasi min, facilanimulon, min,
kiu jam en la aĝo de dek naŭ eniris en —</p>

<p>KONSULO BERNICK<br>
Kaj sekve?</p>

<p>JOHAN TØNNESEN<br>
Nu, Karsten, nun mi faros konfeson, pri kiu mi hontas.</p>

<p>KONSULO BERNICK<br>
Vi do ne konfesis al ŝi la konekson?</p>

<p>JOHAN TØNNESEN<br>
Jes. Ne estis ĝuste de mi, sed mi ne povis alion fari. Vi ne povas
imagi al vi, kio Lona estis por mi. Vi neniam toleris ŝin; sed por
mi ŝi estis kvazaŭ patrino. En la unuaj jaroj, kiam estis pene por
ni tie transe, — ho! kiel ŝi laboris! Kaj kiam mi estis malsana dum
longa tempo, kaj nenion enspezis, kaj ne povis protesti, ŝi komencis
kanti kanzonojn en la kafejoj, — prezenti prelegojn, pri kiuj la
homoj ŝercadis; kaj ŝi ankaŭ verkis libron, pri kiu ŝi poste kaj
ridis kaj ploris, — ĉion por subteni la vivon en mi. Ĉu mi do
povus rigardi, ke ŝi, ĉi tiun vintron marasmiĝu, <em>ŝi</em>, kiu
penegadis por mi? Ne, tion mi ne povis, Karsten. Kaj jen mi diris:
Vojaĝu vi, Lona; ne timu pro <em>mi</em>; mi ne estas nepripensema, kiel vi
pensas. Kaj jen — jen ŝi sciiĝis.</p>

<p>KONSULO BERNICK<br>
Kiel ŝi prenis tion?</p>

<p>JOHAN TØNNESEN<br>
Nu, ŝi opiniis, kiel vere estis, ke kiam mi scias ke mi estas
senkulpa, ne povus esti embaraso por mi fari ekskurseton ĉi tien.
Sed estu trankvila; Lona nenion malkaŝos, kaj <em>mi</em> gardos mian
buŝon la duan fojon.</p>

<p>KONSULO BERNICK<br>
Nu ja; mi fidas tion.</p>

<p>JOHAN TØNNESEN<br>
Jen mia mano. Kaj nun ni ne plu parolu pri tiu malnova historio;
feliĉe ĝi estas la sola petolaĵo pri kiu iu el ni estas kulpa, mi
pensas. Nun mi volas ĝui la malmultajn tagojn, kiujn mi restos ĉi
tie. Vi ne imagas kian bonegan ekskurson ni havis ĉi-matene. Kiu
imagus ke tiu knabineto, kiu ĉirkaŭkuris ludante anĝelon en la
teatro —! Sed diru, — kio poste okazis pri ŝiaj gepatroj?</p>

<p>KONSULO BERNICK<br>
Ho, kara, mi ne scias pri io pli rakontinda, ol tio kion mi skribis
al vi tuj post kiam vi estis forvojaĝinta. Nu, vi ja ricevis la du
leterojn?</p>

<p>JOHAN TØNNESEN<br>
Jes, ja, mi havas ambaŭ. La drinkemulo ja forkuris de ŝi?</p>

<p>KONSULO BERNICK<br>
Kaj poste mortiĝis en ebrieco.</p>

<p>JOHAN TØNNESEN<br>
Ankaŭ <em>ŝi</em> mortis mallonge poste? Sed vi certe faris por ŝi tion
kion vi kaŝe povus fari?</p>

<p>KONSULO BERNICK<br>
Ŝi estis fiera; ŝi nenion perfidis, kaj volis akcepti nenion.</p>

<p>JOHAN TØNNESEN<br>
Nu, tamen estis ĝuste de vi preni Dina en la domon.</p>

<p>KONSULO BERNICK<br>
Jes, efektive estis. Cetere estis vere Marta, kiu efektivigis tion.</p>

<p>JOHAN TØNNESEN<br>
Do estis Marta? Jes, Marta — vere — kie <em>ŝi</em> estas hodiaŭ?</p>

<p>KONSULO BERNICK<br>
Nu <em>ŝi</em>, — kiam ŝi ne devas atenti pri la lernejo, ŝi havas siajn
malsanulojn.</p>

<p>JOHAN TØNNESEN<br>
Do estas Marta, kiu okupis sin pri ŝi.</p>

<p>KONSULO BERNICK<br>
Jes. Marta ja ĉiam havis emon por edukado. Tial ŝi ankaŭ akceptis
oficon en la lernejo. Tio estis ege malsaĝa de ŝi.</p>

<p>JOHAN TØNNESEN<br>
Jes, ŝi aspektis ege laca hieraŭ; <em>mi</em> ankaŭ timas, ke ŝi ne
havas sanon por tio.</p>

<p>KONSULO BERNICK<br>
Ho, pri la sano, ŝi eble eltenus. Sed estas malagrable por <em>mi</em>;
ŝajnas kvazaŭ mi, ŝia frato, ne volus subteni ŝin.</p>

<p>JOHAN TØNNESEN<br>
Subteni? Mi kredis, ke ŝi havas tioman kapitalon mem —</p>

<p>KONSULO BERNICK<br>
Eĉ ne ŝilingon. Vi certe memoras, kiel pene estis por patrino, kiam
vi forvojaĝis. Ŝi daŭrigis ioman tempon per kunhelpo de mi; sed
per tio mi ne longe povus esti kontenta. Kaj mi akceptis aniĝi en la
firmaon; sed eĉ ne <em>tio</em> estis sukceso. Mi tial devis transpreni
ĉion, kaj kiam ni faris la bilancon, montriĝis, ke restis preskaŭ
nenio el la parto de patrino. Kiam patrino mallonge poste mortis,
ankaŭ Marta staris senrimeda.</p>

<p>JOHAN TØNNESEN<br>
Kompatinda Marta!</p>

<p>KONSULO BERNICK<br>
Kompatinda? Kial tio? Vi do ne pensas, ke mi lasas ŝin ion malhavi?
Ho ne, tion mi kuraĝas diri, ke mi estas bona frato. Kompreneble ŝi
loĝas kune kun ni kaj manĝas ĉe nia tablo; per sia instru-salajro
ŝi povas abunde vestigi sin, kaj sola virino, — kion pli ŝi
bezonas?</p>

<p>JOHAN TØNNESEN<br>
Tiel ni ne pensas en Ameriko.</p>

<p>KONSULO BERNICK<br>
Ne, tion mi ja kredas; en streĉe agitita socio kiel la usonana. Sed
ĉi tie en nia eta rondo, kie, dank' al Dio, la koruptiĝo ĝis nun
almenaŭ ne enpenetris; ĉi tie la virinoj kontentiĝas per deca
kvankam modesta stato. Cetere Marta mem kulpas; ŝi estis povinta
sekurigi prizorgon antaŭ longe, se ŝi mem volus.</p>

<p>JOHAN TØNNESEN<br>
Vi aludas, ke ŝi povus edziniĝi?</p>

<p>KONSULO BERNICK<br>
Jes, krome ŝi estus povinta ege favore establiĝi; ŝi ricevis
plurajn bonajn ofertojn; sufiĉe strange; senrimeda knabino, ne plu
juna, kaj krome tute sensignifa.</p>

<p>JOHAN TØNNESEN<br>
Sensignifa?</p>

<p>KONSULO BERNICK<br>
Nu, mi ne malestimas ŝin pro tio. Mi tute ne deziras ŝin alia.
Sciu, — en granda domo, kiel la nia, — estas ĉiam bone havi tian
ordinaran homon, kiun oni povas igi labori pri okazaĵoj.</p>

<p>JOHAN TØNNESEN<br>
Jes, sed <em>ŝi</em> —?</p>

<p>KONSULO BERNICK<br>
Ŝi? Kiel? Nu ja, <em>ŝi</em> kompreneble ja havas sufiĉe por sin
interesi; ŝi havas ja min kaj Betty kaj Olaf kaj min. La homoj ne
devas unue pensi pri si mem, precipe ne la virinoj. Ni havas ja ĉiuj
iun grandan aŭ malgrandan socion por kiu labori kaj ĝin subteni.
Tiel almenaŭ <em>mi</em> faras. <span class="staging">(montras al
<b>plenrajtigito Krap</b>, kiu
venas de dekstre)</span> Nu, jen vi havas pruvon. Ĉu vi opinias, ke estas
miaj propraj aferoj, kiuj okupas min? Neniel. <span class="staging">(rapide al <b>Krap</b>)</span> Nu?</p>

<p>PLENRAJTIGITO KRAP<br>
<span class="staging">(mallaŭte; montras amaseton da paperoj)</span> Ĉiuj aĉetkontraktoj en
ordo.</p>

<p>KONSULO BERNICK<br>
Bonege! Superbe! — Nu, bofrato, vi devas ekskuzi min dumtempe.
<span class="staging">(mallaŭte kaj kun manpremo)</span> Dankon, dankon, Johan; kaj estu
konvinkita, ke ĉio, ĉio pri kio mi povos servi vin, — nu, vi certe
komprenas min. — Venu, sinjoro Krap. <span class="staging">(ili iras en la ĉambron de la
konsulo)</span></p>

<p>JOHAN TØNNESEN<br>
<span class="staging">(dum tempeto postrigardas lin)</span> Hm —</p>

<p class="staging">(Li intencas iri en la ĝardenon. Samtempe <b>fraŭlino Bernick</b>
envenas de dekstre kun eta korbo sur la brako.)</p>

<p>JOHAN TØNNESEN<br>
Jen, Marta!</p>

<p>FRAŬLINO BERNICK<br>
Ah — Johan, — ĉu estas vi?</p>

<p>JOHAN TØNNESEN<br>
Tiel frue surpiede ankaŭ vi.</p>

<p>FRAŬLINO BERNICK<br>
Jes. Atendu iomete; nun eble tuj venos la aliuloj. <span class="staging">(volas eliri
maldekstre)</span></p>

<p>JOHAN TØNNESEN<br>
Aŭdu, Marta, ĉu ĉiam urĝas por vi?</p>

<p>FRAŬLINO BERNICK<br>
Por mi?</p>

<p>JOHAN TØNNESEN<br>
Hieraŭ vi kvazaŭ evitis min, kaj mi povis interŝanĝi eĉ ne
vorton kun vi, kaj hodiaŭ —</p>

<p>FRAŬLINO BERNICK<br>
Jes, sed —</p>

<p>JOHAN TØNNESEN<br>
Antaŭe ni do ĉiam estis kune, — ni du malnovaj ludgeamikoj.</p>

<p>FRAŬLINO BERNICK<br>
Ho, Johan, post tiam estas multaj, multaj jaroj.</p>

<p>JOHAN TØNNESEN<br>
Nu, je Dio, estas dek kvin jaroj post tiam, ne pli, ne malpli. Ĉu
ŝajnas al vi, ke mi multe ŝanĝiĝis?</p>

<p>FRAŬLINO BERNICK<br>
Vi? Nu jes, ankaŭ vi, kvankam —</p>

<p>JOHAN TØNNESEN<br>
Kion vi pensas?</p>

<p>FRAŬLINO BERNICK<br>
Ho, estas nenio.</p>

<p>JOHAN TØNNESEN<br>
Aspekte vi ne multe gajiĝis revidi min.</p>

<p>FRAŬLINO BERNICK<br>
Mi atendis tiom longe, Johan, — <em>tro</em> longe.</p>

<p>JOHAN TØNNESEN<br>
Atendis? Ke mi revenus?</p>

<p>FRAŬLINO BERNICK<br>
Jes.</p>

<p>JOHAN TØNNESEN<br>
Kaj kial vi pensis ke mi revenus?</p>

<p>FRAŬLINO BERNICK<br>
Por pentofari vian delikton.</p>

<p>JOHAN TØNNESEN<br>
Mi?</p>

<p>FRAŬLINO BERNICK<br>
Ĉu vi forgesis, ke virino mortis en sufero kaj honto pro via kulpo?
Ĉu vi forgesis, ke pro via kulpo la plej bonaj jaroj de kreskanta
infano amariĝis?</p>

<p>JOHAN TØNNESEN<br>
Kaj tion mi aŭdu de vi? Marta, ĉu via frato neniam —?</p>

<p>FRAŬLINO BERNICK<br>
Ĉu li?</p>

<p>JOHAN TØNNESEN<br>
Ĉu li neniam —; nu ja, mi pensas, ĉu li neniam diris eĉ unu
vorton senkulpigan por mi?</p>

<p>FRAŬLINO BERNICK<br>
Ho, Johan, vi ja konas la severajn principojn de Karsten.</p>

<p>JOHAN TØNNESEN<br>
Hm —, certe, certe mi konas la severajn principojn de mia malnova
amiko Karsten. — Sed tio ĉi estas ja —! Nu. Mi ĵus nun parolis
kun li. Ŝajnas al mi, ke li multe ŝanĝiĝis.</p>

<p>FRAŬLINO BERNICK<br>
Kiel vi povas tion diri? Karsten ĉiam estis honesta viro.</p>

<p>JOHAN TØNNESEN<br>
Jes, mi nenion aludis; sed lasu tion. — Hm; nun mi do komprenas, en
kiu lumo vi vidis min: estas la hejmenveno de la perditulo, kiun vi
atendadis.</p>

<p>FRAŬLINO BERNICK<br>
Aŭskultu, Johan, mi diros en kia lumo mi vidis vin. <span class="staging">(montras al la
ĝardeno)</span> Ĉu vi vidas ŝin, kiu ludas tie en la herbaro kune kun
Olaf? Estas Dina. Ĉu vi memoras la kapturnitan leteron, kiun vi
skribis al mi, kiam vi forvojaĝis? Vi skribis, ke mi fidu vin. Mi
fidis vin, Johan. Ĉio malbona, kio poste onidiriĝis, certe okazis
en kapturniĝo, sencerbe, senpripense —</p>

<p>JOHAN TØNNESEN<br>
Kion vi sugestas?</p>

<p>FRAŬLINO BERNICK<br>
Ho, vi certe komprenas min; — ne plu vorto pri tio. Sed forvojaĝi
vi ja devis; komenci denove — novan vivon. Vidu, Johan, mi estis via
anstataŭanto ĉi-hejme, mi, via malnova ludamikino. La devoj, kiujn
vi ne memoris prizorgi ĉi tie aŭ ne povis prizorgi, tiujn mi
prizorgis por vi. Mi diras tion al vi, por ke vi ne havu <em>tion</em> por
riproĉi al vi. Por la neglektita infano mi estis patrino, mi edukis
ŝin kiel eble plej bone —</p>

<p>JOHAN TØNNESEN<br>
Kaj forĵetis vian vivon por tiu afero —</p>

<p>FRAŬLINO BERNICK<br>
Ĝi ne estas forĵetita. Sed vi revenis malfrue, Johan.</p>

<p>JOHAN TØNNESEN<br>
Marta, — se mi povus diri al vi —. Nu, unue mi danku vin pro via
fidela amikeco.</p>

<p>FRAŬLINO BERNICK<br>
<span class="staging">(ridetas peze)</span> Hm, — Jes, nun ni do elparolis, Johan. Tŝ; jen iu
venas. Adiaŭ; mi ne povas nun —</p>

<p class="staging">(Ŝi eliras tra la malantaŭa pordo maldekstre. <b>Lona Hessel</b> envenas
de la ĝardeno akompanata de <b>sinjorino Bernick</b>.)</p>

<p>SINJORINO BERNICK<br>
<span class="staging">(ankoraŭ en la ĝardeno)</span> Sed, pro Dio Lona, pri kio vi pensas!</p>

<p>FRAŬLINO HESSEL<br>
Lasu min, mi diras; mi volas kaj devas paroli kun li.</p>

<p>SINJORINO BERNICK<br>
Sed estus grandega skandalo! Ho, Johan, ĉu vi ankoraŭ ĉeestas?</p>

<p>FRAŬLINO HESSEL<br>
Eliru, knabo; ne restadu ĉi tie en la ĉambra aero; eliru en la
ĝardenon, kaj parolu kun Dina.</p>

<p>JOHAN TØNNESEN<br>
Jes, mi ĝuste intencis tion.</p>

<p>SINJORINO BERNICK<br>
Sed —</p>

<p>FRAŬLINO HESSEL<br>
Aŭdu nun, John, ĉu vi vere rigardis al Dina?</p>

<p>JOHAN TØNNESEN<br>
Jes, mi kredas.</p>

<p>FRAŬLINO HESSEL<br>
Jes, vi vere devus bone rigardi ŝin, knabo. <em>Jen</em> io por <em>vi!</em></p>

<p>SINJORINO BERNICK<br>
Sed Lona —!</p>

<p>JOHAN TØNNESEN<br>
Io por mi?</p>

<p>FRAŬLINO HESSEL<br>
Jes, por rigardi, mi pensas. Iru nun!</p>

<p>JOHAN TØNNESEN<br>
Nu ja, mi iros voleme. <span class="staging">(Li iras elen en la ĝardenon.)</span></p>

<p>SINJORINO BERNICK<br>
Lona, mi konsterniĝas pro vi. En tio vi do ne povas esti serioza.</p>

<p>FRAŬLINO HESSEL<br>
Jes, efektive tiel estas. Ĉu ŝi ne estas sana kaj sincera? Jen
edzino ĝuste por John. Estas iu tia, kiun li bezonas tie en la
Okcidento; tio estus io alia ol maljuna duonfratino.</p>

<p>SINJORINO BERNICK<br>
Dina! Dorf! Pripensu do —</p>

<p>FRAŬLINO HESSEL<br>
Unue mi pripensas la feliĉon de la knabo. Ĉar kunhelpi, tion mi
devas; li mem ne estas precipe entreprenema en tiaĵoj; knabinetoj
kaj virinoj li neniam vere komprenis.</p>

<p>SINJORINO BERNICK<br>
Li? Johan! Nu, aspekte ni havas bedaŭrindajn pruvojn por —</p>

<p>FRAŬLINO HESSEL<br>
Ho, inferen kun tiu stulta historio! Kie estas Bernick? Mi volas
paroli kun li.</p>

<p>SINJORINO BERNICK<br>
Lona, vi ne faru, mi diras!</p>

<p>FRAŬLINO HESSEL<br>
Mi faros. Se la knabo ŝatas ŝin, — kaj ŝi lin, — ili sekve havu
unu la alian. Bernick estas ja tia saĝa viro; li devas trovi
solvon —</p>

<p>SINJORINO BERNICK<br>
Kaj vi imagus, ĉu tiuj usonaj maldecaĵoj estus tolerataj ĉi tie —</p>

<p>FRAŬLINO HESSEL<br>
Babilaĵo, Betty —</p>

<p>SINJORINO BERNICK<br>
— ke viro, kiel Karsten, kun sia severa morala pensmaniero —</p>

<p>FRAŬLINO HESSEL<br>
Ho, pa, ĝi certe ne estas tiel senmezure severa.</p>

<p>SINJORINO BERNICK<br>
Kion vi kuraĝas diri?</p>

<p>FRAŬLINO HESSEL<br>
Mi kuraĝas diri, ke Bernick certe ne estas multe pli morala ol aliaj
viroj.</p>

<p>SINJORINO BERNICK<br>
Tiel profunde sidas do ankoraŭ la malamo al li! Sed kion vi do volas
ĉi tie, ĉar vi ja neniam povis forgesi ke —? Mi ne komprenas, ke
vi kuraĝis rigardi lin rekte en la okulojn post tiu hontinda
insulto, kiun vi tiam alportis al li.</p>

<p>FRAŬLINO HESSEL<br>
Jes, Betty, tiam mi senpripense aĉe faris.</p>

<p>SINJORINO BERNICK<br>
Kaj kiel grandanime li pardonis vin, li, kiu ja neniam faris
delikton! Ĉar <em>li</em> ja ne povas kulpiĝi pro tio, ke vi pri io
esperadis. Sed depost tiam vi malamis ankaŭ <em>min</em>. <span class="staging">(ekploras)</span> Vi
neniam malenviis al mi mian feliĉon. Kaj nun vi venas ĉi tien por
renversi ĉion tion super min, — por montri al la urbo, en kiun
familion mi enkondukis Karsten. Jes, estas super min ke ĉio falos,
kaj estas <em>tio</em>, kion vi volas. Kaj tio estas aĉa de vi! <span class="staging">(Ŝi eliras
plorante tra la fona pordo maldekstre.)</span></p>

<p>FRAŬLINO HESSEL<br>
<span class="staging">(postrigardas ŝin)</span> Kompatinda Betty.</p>

<p class="staging">(<b>Konsulo Bernick</b> venas el sia ĉambro.)</p>

<p>KONSULO BERNICK<br>
<span class="staging">(ankoraŭ ĉe la pordo)</span> Jes, jes, bone, sinjoro Krap; bonege. Sendu
400 kronojn por manĝigado al la povruloj. <span class="staging">(turnas sin)</span> Lona! <span class="staging">(pli
proksime)</span> Vi sola? Ĉu Betty ne venas?</p>

<p>FRAŬLINO HESSEL<br>
Ne. Eble mi serĉu ŝin?</p>

<p>KONSULO BERNICK<br>
Ne, ne, ne, lasu tion! Ho, Lona, vi ne scias, kiel mi arde sopiris
paroli malferme kun vi, — petegi vian pardonon.</p>

<p>FRAŬLINO HESSEL<br>
Aŭskultu, Karsten, ni ne estu sentimentalaj; tio ne konvenas al ni.</p>

<p>KONSULO BERNICK<br>
Vi <em>devas</em> aŭskulti min, Lona. Mi ja scias, kiel mi havas la ŝajnon
kontraŭ mi nun, kiam vi sciiĝis pri la okazaĵo kun la patrino de
Dina. Sed mi ĵuras, ke tio estis nur mallonga erariĝo; efektive mi
vere kaj sincere iam ŝatis vin.</p>

<p>FRAŬLINO HESSEL<br>
Kial vi kredas ke mi estas veninta hejmen?</p>

<p>KONSULO BERNICK<br>
Eĉ se ion ajn vi intencas, mi petas vin nenion fari, antaŭ ol mi
justigis min. Mi povas, Lona; mi almenaŭ povas senkulpigi min.</p>

<p>FRAŬLINO HESSEL<br>
Nun vi estas en timo. — Vi iam ŝatis min, vi diras. Jes, pri tio vi
certigis min sufiĉe ofte en viaj leteroj; kaj eble tio estis vero —
iamaniere, tiom longe kiom vi vivis tie en granda liberigita mondo,
kiu donis al vi kuraĝon mem pensi libere kaj alte. Vi eble trovis en
mi iom pli da karaktero kaj volo kaj memdependeco, ol ĉe la plimulto
ĉi-hejme. Kaj estis ja ankaŭ sekreto nur inter ni du; neniu povis
ŝercaĉi pri via malbona gusto.</p>

<p>KONSULO BERNICK<br>
Lona, kiel vi povas do kredi —?</p>

<p>FRAŬLINO HESSEL<br>
Sed kiam vi revenis; kiam vi aŭdis la mokadon, kiu hajlis super min;
kiam vi spertis la ridadon super ĉion, kion oni ĉi tie nomis miajn
absurdaĵojn —</p>

<p>KONSULO BERNICK<br>
Vi <em>estis</em> senkonsidera tiam.</p>

<p>FRAŬLINO HESSEL<br>
Pleje por ĉagreni tiujn jupvestitajn kaj pantalonvestitajn
geprudulojn, kiuj trotadis ĉirkaŭe en la urbo. Kaj kiam vi
renkontis la juna alloga aktorino —</p>

<p>KONSULO BERNICK<br>
Estis nur danda petolaĵo; nenio pli; mi ĵuras al vi, eĉ ne la
dekono estis vero de tiu klaĉo kaj tiuj onidiroj, kiuj cirkuliĝis.</p>

<p>FRAŬLINO HESSEL<br>
Nu, bone; sed kiam Betty venis hejmen, bela, floranta, adorata de
ĉiuj, — kaj fariĝis konate, ke ŝi heredus la monon post onklino,
kaj ke mi ricevus nenion — —</p>

<p>KONSULO BERNICK<br>
Nu, jen ni estas ĉe la afero, Lona; kaj nun vi aŭdu senvuale. Mi ne
amis Betty tiam; mi ne rompis kun vi por iu nova inklino. Estis rekte
por la mono; estis devige; mi <em>devis</em> havigi ilin al mi.</p>

<p>FRAŬLINO HESSEL<br>
Kaj tion vi diras al mi rekte antaŭ la okuloj?</p>

<p>KONSULO BERNICK<br>
Jes, mi faras. Aŭskultu min, Lona —</p>

<p>FRAŬLINO HESSEL<br>
Kaj vi tamen skribis al mi, ke nesubigebla amo al Betty kaptis vin,
kaj vi alvokis mian grandanimon, kaj petegis min pro Betty silenti
pri tio kio antaŭe estis inter ni —</p>

<p>KONSULO BERNICK<br>
Mi devis, mi diras.</p>

<p>FRAŬLINO HESSEL<br>
Nu, je la vivanta Dio, nun mi ne pentas, ke mi tiam agis senpripense.</p>

<p>KONSULO BERNICK<br>
Lasu min fride kaj trankvile diri al vi, kiel la stato estis en tiuj
tagoj. Mia patrino, kiel vi memoras, estris la komercon; sed tute
mankis al ŝi komerca kompreno. Rapide mi vokiĝis hejmen de Parizo;
la tempoj estis krizaj; mi metus la aferojn sur firmajn piedojn.
Kion mi trovis? Mi trovis ion, kio devus esti tenata en la plej
profunda sekreto: firmaon preskaŭ ruinigita. Jes, ĝi estis
preskaŭ ruinigita, tiu ĉi malnova respektata firmao, kiu staris
dum tri generacioj. Kion povis mi fari, la filo, la sola filo,
krom ĉirkaŭrigardi por savrimedo.</p>

<p>FRAŬLINO HESSEL<br>
Kaj vi savis la firmaon Bernick je ofero de virino.</p>

<p>KONSULO BERNICK<br>
Vi bone scias, ke Betty amis min.</p>

<p>FRAŬLINO HESSEL<br>
Sed mi?</p>

<p>KONSULO BERNICK<br>
Kredu min, Lona, — vi neniam fariĝus feliĉa kun mi.</p>

<p>FRAŬLINO HESSEL<br>
Ĉu estis el zorgemo por mia feliĉo, ke vi forlasis min?</p>

<p>KONSULO BERNICK<br>
Ĉu eble vi kredas, ke el egoismaj motivoj mi agis kiel mi faris? Se
mi tiam starus sola, mi brave rekomencus. Sed vi ne komprenas kiel
komercisto sub senmezura respondeco kunkreskas kun la komerco,
kiun li heredas. Ĉu vi scias ke la bonfarto de centoj, eĉ miloj
dependas de li? Ĉu vi ne pripensas, ke la tuta socio, kiun kaj vi
kaj mi nomas nian hejmon, tuŝiĝus severe, se la firmao Bernick
ruiniĝus?</p>

<p>FRAŬLINO HESSEL<br>
Ĉu estas ankaŭ pro la socio, ke vi dum tiuj dek kvin jaroj restis
staranta en la mensogo?</p>

<p>KONSULO BERNICK<br>
En mensogo?</p>

<p>FRAŬLINO HESSEL<br>
Kion scias Betty pri ĉio, kio kuŝas sube kaj antaŭe de ŝia
kunligo kun vi?</p>

<p>KONSULO BERNICK<br>
Ĉu vi opinias ke mi por neniu utilo vundus ŝin malkovrante tiujn
aferojn?</p>

<p>FRAŬLINO HESSEL<br>
Por neniu utilo vi diras? Nu ja, vi ja estas komercisto; vi certe
komprenas kio estas utila. — Sed aŭdu nun, Karsten, nun ankaŭ <em>mi</em>
volas paroli fride kaj trankvile. Diru, — ĉu vi ankaŭ vere estas
feliĉa?</p>

<p>KONSULO BERNICK<br>
En la familio, vi pensas?</p>

<p>FRAŬLINO HESSEL<br>
Nu ja.</p>

<p>KONSULO BERNICK<br>
Mi estas, Lona. Vi ne senutile estas estinta tia sindonema amikino
por mi. Mi kuraĝas diri, ke mi fariĝis pli kaj pli feliĉa laŭ la
jaroj. Betty estas bona kaj cedema. Kaj kiel ŝi dum la jaroj lernis
kurbi sian konduton laŭ <em>tio</em>, kio estas karakteriza en <em>mi</em> —</p>

<p>FRAŬLINO HESSEL<br>
Hm.</p>

<p>KONSULO BERNICK<br>
Antaŭe ŝi ja nutris kelkajn romantikajn imagaĵojn pri la amo; ŝi
ne povis akordiĝi kun la ideo, ke ĝi iom post iom transirus al
trankvila amikecflamo.</p>

<p>FRAŬLINO HESSEL<br>
Sed nun ŝi estas kontenta?</p>

<p>KONSULO BERNICK<br>
Komplete. Sciu, ke la ĉiutaga rilato kun <em>mi</em> ne estas sen maturiga
influo al ŝi. La homoj devas reciproke lerni malaltigi siajn
postulojn, se oni volas agi kontentige en la socio en kiu oni
troviĝas. Tion ankaŭ Betty laŭe lernis kompreni, kaj tial nia domo
estas nun modelo por niaj samcivitanoj.</p>

<p>FRAŬLINO HESSEL<br>
Sed tiuj samcivitanoj nenion scias pri la mensogo?</p>

<p>KONSULO BERNICK<br>
Pri la mensogo?</p>

<p>FRAŬLINO HESSEL<br>
Jes, pri la mensogo en kiu vi nun stara dum dek kvin jaroj.</p>

<p>KONSULO BERNICK<br>
Kaj tion vi nomas — —?</p>

<p>FRAŬLINO HESSEL<br>
Mensogo mi ĝin nomas. La triobla mensogo. Unue la mensogo kontraŭ
mi; poste la mensogo kontraŭ Betty; kaj fine la mensogo kontraŭ
Johan.</p>

<p>KONSULO BERNICK<br>
Betty neniam postulis, ke mi parolu.</p>

<p>FRAŬLINO HESSEL<br>
Ĉar ŝi nenion sciis.</p>

<p>KONSULO BERNICK<br>
Kaj vi tion ne postulos; — pro konsidero rilate ŝin vi tion ne
postulos.</p>

<p>FRAŬLINO HESSEL<br>
Ho ne, mi certe scios toleri la ridsalvojn; mi havas fortan dorson.</p>

<p>KONSULO BERNICK<br>
Kaj ankaŭ Johan ne postulos; li jam promesis al mi.</p>

<p>FRAŬLINO HESSEL<br>
Sed vi mem, Karsten? Ĉu ne estas io interne en vi, kio postulas
eliri el la mensogo?</p>

<p>KONSULO BERNICK<br>
Ĉu mi libervole oferus mian familian feliĉon kaj mian staton en la
socio!</p>

<p>FRAŬLINO HESSEL<br>
Kiun rajton havas vi stari en la loko kie vi nun staras?</p>

<p>KONSULO BERNICK<br>
Dum dek kvin jaroj mi tage aĉetis al mi eron de rajto — per mia
konduto, kaj per tio kion mi faris kaj progresigis.</p>

<p>FRAŬLINO HESSEL<br>
Jes, vi multe faris kaj progresigis, por vi mem kaj por aliuloj.
Vi estas la plej riĉa kaj potenca homo en la urbo; sub via volo
ili kuraĝas nenion alian fari ol kurbiĝi, ĉiuj, ĉar vi estas
konsiderata esti sen makulo kaj perfekta; via hejmo estas konsiderata
kiel modela hejmo, via konduto kiel modela konduto. Sed ĉiu tiu
gloro, kaj eĉ vi mem samtempe, staras kvazaŭ sur ŝanceliĝanta
marĉo. Momenteto povos okazi, vorto povos esti dirata, — kaj vi
kune kun la tuta gloraĵo suben sinkos, se vi ne savos vin
ĝustatempe.</p>

<p>KONSULO BERNICK<br>
Lona, — kion vi vere volas ĉi tie?</p>

<p>FRAŬLINO HESSEL<br>
Mi volas helpi vin al firma grundo sub la piedoj, Karsten.</p>

<p>KONSULO BERNICK<br>
Venĝo! Vi volas venĝi vin? Mi ja suspektis. Sed vi ne sukcesos!
Estas nur unu ĉi tie, kiu povas paroli kun aŭtoritato, kaj li estas
silenta.</p>

<p>FRAŬLINO HESSEL<br>
Johan?</p>

<p>KONSULO BERNICK<br>
Jes, Johan. Se aliulo kulpigos min, mi ĉion neas. Se oni volas
detrui min, mi luktos je la vivo. Sed vi neniam sukcesos, mi diras!
Li, kiu povus faligi min, li silentas — kaj li reen forvojaĝos.</p>

<p class="staging">(<b>Grandkomercisto Rummel</b> kaj <b>komercisto Vigeland</b> venas de
dekstre.)</p>

<p>GRANDKOMERCISTO RUMMEL<br>
Bonan tagon, bonan tagon, kara Bernick; vi devas veni kun ni en la
komerca asocio; ni havas kunvenon pri la fervoja afero, vi ja scias.</p>

<p>KONSULO BERNICK<br>
Mi ne povas. Ne eblas nun.</p>

<p>KOMERCISTO VIGELAND<br>
Vi vere devas, sinjoro konsulo —</p>

<p>GRANDKOMERCISTO RUMMEL<br>
Vi devas, Bernick. Jen estas homoj, kiuj laboras kontraŭ nin.
Redaktoro Hammer kaj la aliaj, kiuj preferis la marbordan linion,
pretendas, ke kaŝas sin privataj interesoj malantaŭ la nova
propono.</p>

<p>KONSULO BERNICK<br>
Nu, do klarigu al ili —</p>

<p>KOMERCISTO VIGELAND<br>
Ne taŭgas kion ni klarigas, sinjoro konsulo —</p>

<p>GRANDKOMERCISTO RUMMEL<br>
Ne, ne, vi devas mem veni; vin ja neniu kuraĝas suspekti pri tiaĵo.</p>

<p>FRAŬLINO HESSEL<br>
Ho ne, mi tion opinius.</p>

<p>KONSULO BERNICK<br>
Mi ne povas, mi diras; mi ne estas tute sana; — aŭ almenaŭ, atendu
— lasu min restitui min.</p>

<p class="staging">(<b>Adjunkto Rørlund</b> envenas de dekstre.)</p>

<p>ADJUNKTO RØRLUND<br>
Pardonu, sinjoro konsulo; Vi jen vidas min en la plej impeta
incito —</p>

<p>KONSULO BERNICK<br>
Nu jes, kio estas al vi?</p>

<p>ADJUNKTO RØRLUND<br>
Mi devas fari al vi demandon, sinjoro konsulo. Ĉu estas kun via
kunsento, ke la juna knabino, kiu trovis azilon sub via tegmento,
montras sin publike sur la strato en kunestado kun homo, de kiu —</p>

<p>FRAŬLINO HESSEL<br>
Kiu homo, sinjoro pastoro?</p>

<p>ADJUNKTO RØRLUND<br>
Kun tiu homo el ĉiuj homoj en la mondo, de kiu ŝi devus teni sin
plej fore.</p>

<p>FRAŬLINO HESSEL<br>
Hoho!</p>

<p>ADJUNKTO RØRLUND<br>
Ĉu estas kun via kunsento, sinjoro konsulo?</p>

<p>KONSULO BERNICK<br>
<span class="staging">(kiu serĉas ĉapelon kaj gantojn)</span> Mi scias pri nenio. Pardonu;
urĝas; mi devas iri al la komerca asocio.</p>

<p>HILMAR TØNNESEN<br>
<span class="staging">(venas de la ĝardeno kaj iras al la antaŭa pordo maldekstre)</span> Betty,
Betty, aŭskultu!</p>

<p>SINJORINO BERNICK<br>
<span class="staging">(ĉe la pordo)</span> Kio estas?</p>

<p>HILMAR TØNNESEN<br>
Vi devas iri en la ĝardenon, kaj finigi tiun flatadon, kiun certa
persono praktikas al tiu Dina Dorf. Mi fariĝis tute nervoza
aŭskulti al tio.</p>

<p>FRAŬLINO HESSEL<br>
Ĉu? Kion do tiu persono diris?</p>

<p>HILMAR TØNNESEN<br>
Ho, nenion alian ol tio, ke li volas ke ŝi akompanu lin al Ameriko.
Uf!</p>

<p>ADJUNKTO RØRLUND<br>
Ĉu tiaĵo eblas!</p>

<p>SINJORINO BERNICK<br>
Kion vi diras?</p>

<p>FRAŬLINO HESSEL<br>
Sed estus ja bonege.</p>

<p>KONSULO BERNICK<br>
Neeble! Vi misaŭdis.</p>

<p>HILMAR TØNNESEN<br>
Do demandu lin mem. Jen venas la paro. Sed ne enmiksigu min.</p>

<p>KONSULO BERNICK<br>
<span class="staging">(al <b>Rummel</b> kaj <b>Vigeland</b>)</span> Mi venos poste, — post momento —</p>

<p class="staging">(<b>Grandkomercisto Rummel</b> kaj <b>Vigeland</b> eliras dekstre. <b>Johan
Tønnesen</b> kaj <b>Dina envenas de la ĝardeno</b>.)</p>

<p>JOHAN TØNNESEN<br>
Hura, Lona, ŝi akompanos nin!</p>

<p>SINJORINO BERNICK<br>
Tamen Johan, — vi senpripensa —!</p>

<p>ADJUNKTO RØRLUND<br>
Ĉu tio estas vero! Tia superega skandalo! Per kiaj delogantaj artoj
estas vi —</p>

<p>JOHAN TØNNESEN<br>
Nu, nu, sinjoro; kion vi estas diranta?</p>

<p>ADJUNKTO RØRLUND<br>
Respondu al mi, Dina; ĉu tio estas via intenco, — ĉu estas via
tute libera decido?</p>

<p>DINA<br>
Mi devas for de tie ĉi.</p>

<p>ADJUNKTO RØRLUND<br>
Sed kun <em>li</em> — kun <em>li!</em></p>

<p>DINA<br>
Menciu iun alian ĉi tie, kiu kuraĝus kunpreni min.</p>

<p>ADJUNKTO RØRLUND<br>
Nu, vi do sciu kiu li estas.</p>

<p>JOHAN TØNNESEN<br>
Ne parolu!</p>

<p>KONSULO BERNICK<br>
Neniun plian vorton!</p>

<p>ADJUNKTO RØRLUND<br>
En tiu okazo mi malbone servus al la socio, kies moralon kaj morojn
mi posteniĝis por gardi; kaj nepravigeble mi agis kontraŭ tiu ĉi
juna knabino, en kies eduko ankaŭ mi havis esencan parton, kaj kiu
por mi estas —</p>

<p>JOHAN TØNNESEN<br>
Gardu vin por tio, kion vi faras!</p>

<p>ADJUNKTO RØRLUND<br>
Ŝi tion <em>sciu!</em> Dina, estas tiu viro, kiu kaŭzis la malfeliĉon kaj
honton al via patrino.</p>

<p>KONSULO BERNICK<br>
Sinjoro adjunkto —!</p>

<p>DINA<br>
Li! <span class="staging">(al <b>Johan Tønnesen</b>)</span> Ĉu tio estas vero?</p>

<p>JOHAN TØNNESEN<br>
Karsten, respondu vi.</p>

<p>KONSULO BERNICK<br>
Neniu vorto plu! Hodiaŭ estu silento.</p>

<p>DINA<br>
Do vero.</p>

<p>ADJUNKTO RØRLUND<br>
Vero, vero. Kaj pli ol tio. Tiu homo, kiun vi tiel fidas, ne kuris
senhava el la hejmo; — la kaso de vidvino Bernick —; la konsulo
povas atesti pri tio!</p>

<p>FRAŬLINO HESSEL<br>
Mensoganto!</p>

<p>KONSULO BERNICK<br>
Ah —!</p>

<p>SINJORINO BERNICK<br>
Ho Dio, ho dio!</p>

<p>JOHAN TØNNESEN<br>
<span class="staging">(kontraŭ lin kun levita brako)</span> Kaj tion vi kuraĝas —!</p>

<p>FRAŬLINO HESSEL<br>
<span class="staging">(deturnante)</span> Ne frapu lin, Johan!</p>

<p>ADJUNKTO RØRLUND<br>
Jes, atencu min nur. Sed la vero apertiĝu; kaj <em>estas</em> vero; konsulo
Bernick mem tion estas dirinta, kaj la tuta urbo scias. — Nun, Dina,
nun vi konas lin.</p>

<p class="staging">(Mallonga silento.)</p>

<p>JOHAN TØNNESEN<br>
<span class="staging">(mallaŭte; kaptas la brakon de <b>Bernick</b>)</span> Karsten, Karsten, kion vi
faris!</p>

<p>SINJORINO BERNICK<br>
<span class="staging">(mallaŭte kaj en ploro)</span> Ho Karsten, ke mi tiris vin en tiun honton.</p>

<p>KOMERCISTO SANDSTAD<br>
<span class="staging">(envenas rapide de dekstre kaj krias kun la mano sur la anso)</span> Nun vi
devas absolute veni, sinjoro konsulo! La tuta fervojo pendas en
fadeno.</p>

<p>KONSULO BERNICK<br>
<span class="staging">(spiritforeste)</span> Kio estas? Al kio mi —?</p>

<p>FRAŬLINO HESSEL<br>
<span class="staging">(serioze kaj kun emfazo)</span> Vi ekstaru por subteni la socion, bofrato.</p>

<p>KOMERCISTO SANDSTAD<br>
Jes, venu, venu; ni bezonas vian tutan moralan superpezon.</p>

<p>JOHAN TØNNESEN<br>
<span class="staging">(tute apude ĉe li)</span> Bernick, — ni du kunparolos morgaŭ.</p>

<p class="staging">(Li eliras tra la ĝardeno; <b>konsulo Bernick</b> kvazaŭ senvola eliras
dekstre kun <b>komercisto Sandstad</b>.)</p>
</div>

<div class="acte">
<h3 class="actehead">TRIA AKTO</h3>

<p class="staging">(La ĝardena salono en la domo de <b>Bernick</b>.)</p>

<p class="staging">(<b>Konsulo Bernick</b>, kun kanbastono en la mano, venas en impeta kolero
el la malantaŭa ĉambro maldekstre, kaj lasas la pordon duone
malferma post si.)</p>

<p>KONSULO BERNICK<br>
Nu jen; fine fariĝis seriozo en tio; tiun vangofrapon mi opinias, ke
li memoros. <span class="staging">(al iu ene en la ĉambro)</span> Kion vi diras? — Kaj mi diras,
ke vi estas malprudenta patrino! Vi senkulpigas lin, konsentas al
ĉiuj liaj bubaĵoj. — Ĉu ne bubaĵoj? Kion vi do nomas ilin?
Ŝteliri el la domo nokte, iri surmaren per la fiŝistboato, resti
for ĝis longe en la tago, kaj meti min en tian mortigan timon, mi,
kiu havas tiom da aliaĵoj por pripensi. Kaj aldone tiu kanajlo
kuraĝas minaci, ke li volas forkuri! Jes, ke li provu pri tio! —
Vi? Ne, tion mi efektive kredas; vi ne multe zorgas pri lia savo kaj
konduto. Mi volonte kredas, ke se li riskus la vivon —! — Nu? Jes,
sed <em>mi</em> havas taskon postlasendan en ĉi tiu mondo; ne servas al mi
fariĝi seninfana. — Neniuj kontraŭdiraĵoj, Betty; estu kiel mi
diris; li havu ĉambran arestiĝon — <span class="staging">(aŭskultas)</span> Ŝŝ; ke neniuj
ion rimarku.</p>

<p class="staging">(<b>Plenrajtigito Krap</b> envenas de dekstre.)</p>

<p>PLENRAJTIGITO KRAP<br>
Ĉu Vi havas liberan momenton, sinjoro konsulo?</p>

<p>KONSULO BERNICK<br>
<span class="staging">(forĵetas la kanbastonon)</span> Nu ja, jes ja. Ĉu Vi venas de la
ŝipfarejo?</p>

<p>PLENRAJTIGITO KRAP<br>
Ĵus nun. Hm —</p>

<p>KONSULO BERNICK<br>
Nu? Ĉu certe ne estas iu ĝeno pri “La Palmo”?</p>

<p>PLENRAJTIGITO KRAP<br>
“La Palmo” povos forveli morgaŭ, sed —</p>

<p>KONSULO BERNICK<br>
“Indian Girl” do? Ĉu mi ne scietis ke tiu obstinulo —</p>

<p>PLENRAJTIGITO KRAP<br>
Ankaŭ “Indian Girl” povos forveli morgaŭ; sed — eble ne atingos
foren.</p>

<p>KONSULO BERNICK<br>
Kion Vi aludas?</p>

<p>PLENRAJTIGITO KRAP<br>
Pardonu, sinjoro konsulo; tiu pordo estas nur duonfermita, kaj mi
kredas, ke iu estas tie —</p>

<p>KONSULO BERNICK<br>
<span class="staging">(fermas la pordon)</span> Nu jen. Sed kio estas tio, kion neniu devas aŭdi?</p>

<p>PLENRAJTIGITO KRAP<br>
Estas tio, ke la konstruisto Aŭne certe intencas sinkigi “Indian
Girl” kun aro da maristoj kaj musoj.</p>

<p>KONSULO BERNICK<br>
Sed Dio kompatu, kiel vi povas kredi —?</p>

<p>PLENRAJTIGITO KRAP<br>
Mi ne povas klarigi tion alimaniere, sinjoro konsulo.</p>

<p>KONSULO BERNICK<br>
Nu, do diru al mi en malmultaj vortoj —</p>

<p>PLENRAJTIGITO KRAP<br>
Mi faros. Vi mem scias kiel prokrasteme la laboro fariĝis en la
ŝipfarejo, post kiam ni ekhavis la novajn maŝinojn kaj la novajn
malkutimiĝintajn laboristojn.</p>

<p>KONSULO BERNICK<br>
Jes, ja.</p>

<p>PLENRAJTIGITO KRAP<br>
Sed hodiaŭ matene, kiam mi venis tien, mi rimarkis, ke la riparado
de la Usonano estis progresinta strange longe; la granda ŝtopilo en
la fundo, — Vi scias pri la traputrita loko —</p>

<p>KONSULO BERNICK<br>
Jes, jes, kio pri ĝi?</p>

<p>PLENRAJTIGITO KRAP<br>
Tute riparita, — laŭŝajne; tegita; aspektis tute nove; mi aŭdis,
ke Aŭne mem estis laborinta kun lumo tie malsupre la tutan nokton.</p>

<p>KONSULO BERNICK<br>
Nu ja, kaj plue?</p>

<p>PLENRAJTIGITO KRAP<br>
Mi estis tion pripensanta; la laboristoj ĝuste tiam ripozis por
matenmanĝo, kaj mi trovis okazon por nerimarkite ĉirkaŭrigardi kaj
ekstere kaj enŝipe; malfacile estis veni malsupren en la ŝarĝita
ŝipo; sed mi sciiĝis pri vero. Okazas insidaĵoj, sinjoro konsulo.</p>

<p>KONSULO BERNICK<br>
Mi ne povas kredi Vin, sinjoro Krap. Mi ne povas, mi ne volas kredi
tiaĵon pri Aŭne.</p>

<p>PLENRAJTIGITO KRAP<br>
Doloras al mi, — sed estas la pura vero. Okazas insidaĵoj, mi
diras. Neniuj novaj tabuloj enfiksitaj, laŭ tio kion mi komprenas;
nur ŝtopita per stupo kaj supernitita per metalaj folioj kaj
ŝirmotukoj kaj tiaĵoj. Pura fuŝo! “Indian Girl” neniam atingos al
New York; ĝi sinkos kiel fendita kaldrono.</p>

<p>KONSULO BERNICK<br>
Tio ja estas terura! Sed kion Vi imagas, ke li intencas?</p>

<p>PLENRAJTIGITO KRAP<br>
Verŝajne li volas malkreditigi la maŝinojn; volas venĝi sin; volas
denove dungi la malnovan laboristaron.</p>

<p>KONSULO BERNICK<br>
Kaj li do eble oferas ĉiujn tiujn homajn vivojn.</p>

<p>PLENRAJTIGITO KRAP<br>
Li ĵus diris: ne troviĝas homoj surŝipe en “Indian Girl”, — nur
bestaĉoj.</p>

<p>KONSULO BERNICK<br>
Nu ja, eble tiel; sed ĉu li ne atentas pri la granda kapitalo, kiu
perdiĝas?</p>

<p>PLENRAJTIGITO KRAP<br>
Aŭne ne precipe ŝatas la grandan kapitalon, sinjoro konsulo.</p>

<p>KONSULO BERNICK<br>
Vere; li estas ribeliganto kaj tumultulo; sed senkonscienca ago kiel
tiu —. Aŭskultu, sinjoro Krap; ĉi tiun aferon ni devas ekzameni du
fojojn. Eĉ neniu vorto al iu ajn. Nia ŝipfarejo fariĝos
kompromita, se homoj sciiĝos pri tiaĵo.</p>

<p>PLENRAJTIGITO KRAP<br>
Kompreneble, sed —</p>

<p>KONSULO BERNICK<br>
Dum la tagmanĝ-ripozo Vi devas tien reiri; mi devas havi plenan
certecon.</p>

<p>PLENRAJTIGITO KRAP<br>
Vi ĝin ricevos, sinjoro konsulo; sed permesu min demandi: kion Vi
tiam volas fari?</p>

<p>KONSULO BERNICK<br>
Kompreneble raporti la aferon. Ni do ne devas fariĝi kunkulpuloj en
rekta krimo. Mi devas havi mian konsciencon senŝarĝita. Fariĝos
bona impreso kaj en la gazetaro kaj en la socio en tute, kiam oni
vidas, ke mi flanken puŝas ĉiujn personajn interesojn, kaj igas la
justecon havi sian iron.</p>

<p>PLENRAJTIGITO KRAP<br>
Vere, sinjoro konsulo.</p>

<p>KONSULO BERNICK<br>
Sed antaŭ ĉio kaj unue plena certeco. Kaj silento ĝis tiam —</p>

<p>PLENRAJTIGITO KRAP<br>
Neniu vorto, sinjoro konsulo; kaj la certeco, ĝin Vi ricevos. <span class="staging">(Li
eliras tra la ĝardeno kaj malsupren laŭ la strato.)</span></p>

<p>KONSULO BERNICK<br>
<span class="staging">(duonlaŭte)</span> Indignige! Sed ĉu? Ja ne eblas, — neimageble!</p>

<p class="staging">(Ĝuste kiam li volas iri en sian ĉambron, <b>Hilmar Tønnesen</b> venas
de dekstre.)</p>

<p>HILMAR TØNNESEN<br>
Bonan tagon, Bernick! Nu, mi gratulas pri la venko en la komerca
asocio hieraŭ.</p>

<p>KONSULO BERNICK<br>
Ho, dankon.</p>

<p>HILMAR TØNNESEN<br>
Estis ja glora venko, mi aŭdas; la venko de la inteligenta civitana
animo super la egoismo kaj la antaŭjuĝo, — kvazaŭ franca razio
kontraŭ la Kabyloj. Strange ke vi post la malagrablaj epizodoj ĉi
tie —</p>

<p>KONSULO BERNICK<br>
Ja, ja, lasu tion.</p>

<p>HILMAR TØNNESEN<br>
Sed la decida batalo ankoraŭ ne estas frapita.</p>

<p>KONSULO BERNICK<br>
En la fervoja afero vi pensas?</p>

<p>HILMAR TØNNESEN<br>
Jes, vi ja certe scias pri kio redaktoro Hammer estas brasanta?</p>

<p>KONSULO BERNICK<br>
<span class="staging">(streĉite)</span> Ne! Kio estas <em>tio</em>?</p>

<p>HILMAR TØNNESEN<br>
Li ja kroĉis sin al la onidiro, kiu disvastiĝas, kaj el tiu li
volas fari gazetartikolon.</p>

<p>KONSULO BERNICK<br>
Kiu onidiro?</p>

<p>HILMAR TØNNESEN<br>
Kompreneble pri la grandaj aĉetoj de bienoj laŭ la flanka fervojo.</p>

<p>KONSULO BERNICK<br>
Kion vi diras? Ĉu tia onidiro disvastiĝas?</p>

<p>HILMAR TØNNESEN<br>
Jes, iras tra la tuta urbo. Mi aŭdis ĝin en la klubo, kie mi faris
viziteton. Unu el niaj advokatoj laŭdire estas en tuta silento
komisie aĉetinta ĉiujn arbarbienojn, ĉiujn ercejojn, ĉiujn
akvofalojn —</p>

<p>KONSULO BERNICK<br>
Kaj ne diriĝas por kiu?</p>

<p>HILMAR TØNNESEN<br>
En la klubo oni opiniis, ke devus esti por eksterurba kompanio, kiu
scietiĝis pri tio, kion vi pretigis, kaj kiu rapidis antaŭ ol la
prezoj de la bienoj kreskus — Ĉu ne estas indignige — uf!</p>

<p>KONSULO BERNICK<br>
Indignige?</p>

<p>HILMAR TØNNESEN<br>
Jes, ke fremduloj tiel premas sin enen en niajn teritoriojn. Kaj ke
unu el la advokatoj de la urbo povas vendi sin al tiaĵo! Nun do
eksterurbanoj eltiros la profiton.</p>

<p>KONSULO BERNICK<br>
Sed estas ja nur hazarda onidiro.</p>

<p>HILMAR TØNNESEN<br>
Oni tamen kredas ĝin, kaj morgaŭ aŭ postmorgaŭ redaktoro Hammer
kompreneble volas fiksnajli ĝin kiel fakto. Estas jam ĝenerala
inciteco tie. Mi aŭdis pluruloj diri, ke se tiu onidiro
konfirmiĝas, ili forstrekos sin el la listoj.</p>

<p>KONSULO BERNICK<br>
Neeble!</p>

<p>HILMAR TØNNESEN<br>
Ĉu? Kiel kredas vi, ke tiuj komercanimoj tiel volonte akceptis vian
entreprenon? Ĉu vi ne kredas, ke ili mem flaris naze, ke —?</p>

<p>KONSULO BERNICK<br>
Neeble, mi diras; <em>tiom</em> da civitana virto tamen troviĝas en nia eta
komunumo —</p>

<p>HILMAR TØNNESEN<br>
Ĉi tie? Jes, vi ja estas optimisto, kaj tial vi juĝas aliulojn laŭ
vi mem. Sed mi, kiu estas sufiĉe sperta observanto —. Ne estas unu,
— kompreneble krom ni, — eĉ ne unu, mi diras, kiu tenas la
standardon de la ideo alta. <span class="staging">(al la fono)</span> Uf, jen mi vidas ilin!</p>

<p>KONSULO BERNICK<br>
Kiujn?</p>

<p>HILMAR TØNNESEN<br>
La du usonanojn. <span class="staging">(elrigardas dekstren)</span> Kaj kun kiu ili iras? Jes, je
Dio, ĉu ne estas la ŝipestro de “Indian Girl”. Uf!</p>

<p>KONSULO BERNICK<br>
Kion ili volas pri <em>li</em>?</p>

<p>HILMAR TØNNESEN<br>
Ho, estas ja sufiĉe konvena socio. Li laŭdire estis sklavkomercisto
aŭ rabisto; kaj kiu scias pri kio la aliuloj sin okupis dum tiuj
multaj jaroj.</p>

<p>KONSULO BERNICK<br>
Mi diras al vi, ke estas ege malĝuste pensi tiel pri ili.</p>

<p>HILMAR TØNNESEN<br>
Jes, vi ja estas optimisto. Sed nun kompreneble ni denove havos ilin
sur la nukon; tial mi ĝustatempe — <span class="staging">(iras al la pordo maldekstre)</span></p>

<p class="staging">(<b>Fraŭlino Hessel</b> venas de dekstre.)</p>

<p>FRAŬLINO HESSEL<br>
Nu, Hilmar, ĉu estas mi, kiu pelas vin el la ĉambro?</p>

<p>HILMAR TØNNESEN<br>
Tute ne; ĵus nun urĝas; mi parolos kun Betty. <span class="staging">(iras en la
malantaŭan ĉambron maldekstre)</span></p>

<p>KONSULO BERNICK<br>
<span class="staging">(post mallonga silento)</span> Nu, Lona?</p>

<p>FRAŬLINO HESSEL<br>
Jes.</p>

<p>KONSULO BERNICK<br>
Kiel mi aspektas por vi hodiaŭ?</p>

<p>FRAŬLINO HESSEL<br>
Kiel hieraŭ. Mensogo pli ol malpli —</p>

<p>KONSULO BERNICK<br>
Vi devas klariĝi en tio ĉi. Kien Johan iris?</p>

<p>FRAŬLINO HESSEL<br>
Li venos; li havis ion priparolendan kun iu viro.</p>

<p>KONSULO BERNICK<br>
Post tio kion vi aŭdis hieraŭ, vi komprenas, ke mia tuta estado
estas detruita, se la vero venos en la lumon.</p>

<p>FRAŬLINO HESSEL<br>
Mi tion komprenas.</p>

<p>KONSULO BERNICK<br>
Estas kompreneble memsekvo, ke <em>mi</em> ne faris min kulpa en tiu krimo,
pri kiu onidiras.</p>

<p>FRAŬLINO HESSEL<br>
Estas memkompreneble. Sed kiu estas la ŝtelisto?</p>

<p>KONSULO BERNICK<br>
Ne estis iu ŝtelisto. Ne ŝteliĝis iu mono; eĉ ne ŝilingo
malaperis.</p>

<p>FRAŬLINO HESSEL<br>
Kiel?</p>

<p>KONSULO BERNICK<br>
Eĉ ne ŝilingo, mi diras.</p>

<p>FRAŬLINO HESSEL<br>
Sed la onidiro? Kiel tiu abomena onidiro estas disvastigita, ke Johan
—?</p>

<p>KONSULO BERNICK<br>
Lona, kun vi mi opinias, ke mi povas paroli, kiel al neniu alia; mi
volas nenion prisilenti por vi. <em>Mi</em> havas mian parton en la kulpo,
ke la onidiro disvastiĝis.</p>

<p>FRAŬLINO HESSEL<br>
Vi? Kaj tion vi povis fari kontraŭ li, kiu por vi —!</p>

<p>KONSULO BERNICK<br>
Vi ne juĝu sen memori kiel la aferoj tiam statis. Mi ja rakontis al
vi tion hieraŭ. Mi revenis hejmen, kaj trovis mian patrinon
implikigita en serio de malsaĝaj entreprenoj; diversaj malsukcesoj
aldoniĝis; kvazaŭis ke ĉiuj malbonoj sturmis kontraŭ nin; nia
firmao estis ĉe ruiniĝo. Mi estis duone nepripensema kaj duone
malespera. Lona, mi opinias ke estis pleje por mutigi la pensojn, ke
mi ekrilatis al tiu konekso, kiu kaŭzis ke Johan forvojaĝis.</p>

<p>FRAŬLINO HESSEL<br>
Hm —</p>

<p>KONSULO BERNICK<br>
Vi certe povas imagi al vi, kiel ĉiaj onidiroj cirkuliĝis, kiam vi
kaj li estis for. Tio ĉi ne estis lia unua malsaĝeco, oni rakontis.
Dorf estis ricevinta grandan sumon da mono de li por silenti kaj
foriri, oni diris; aliuloj pretendis, ke <em>ŝi</em> ricevis ĝin. Samtempe
ne kaŝiĝis, ke nia firmao spertis malfacilaĵojn pagi siajn
ŝuldojn. Kio estis pli komprenebla, ke la klaĉantoj kunligis tiujn
du onidirojn? Kiam ŝi restis ĉi tie kaj vivis en malriĉeco, oni
pretendis, ke li estis preninta la monon kun si al Usono, kaj la
onidiro ĉiam pligrandigis la sumon.</p>

<p>FRAŬLINO HESSEL<br>
Kaj vi, Karsten —?</p>

<p>KONSULO BERNICK<br>
Mi kaptis tiun famon kiel savtabulon.</p>

<p>FRAŬLINO HESSEL<br>
Vi pluen disvastigis ĝin?</p>

<p>KONSULO BERNICK<br>
Mi ne kontraŭdiris ĝin. La kreditoroj komencis treti al ni pli
proksimen; mi devis trankviligi ilin; gravis ke oni ne ekhavus
malfidon al la solideco de la firmao; momenta malbonŝanco estis nin
frapinta; ili ne devus sin altrudi; nur atendi tempon; ĉiu ekhavus
sian bonhavon.</p>

<p>FRAŬLINO HESSEL<br>
Kaj ĉiu ekhavis sian bonhavon?</p>

<p>KONSULO BERNICK<br>
Jes, Lona, tiu famo savis nian firmaon kaj faris min la homo, kiu mi
nun estas.</p>

<p>FRAŬLINO HESSEL<br>
Mensogo do faris vin la homo, kiu vi nun estas.</p>

<p>KONSULO BERNICK<br>
Al kiu tio damaĝis tiam? Estis la intenco de Johan neniam reveni.</p>

<p>FRAŬLINO HESSEL<br>
Vi demandas, ĉu kiun ĝi damaĝis. Rigardu en vin mem, kaj diru al
mi, ĉu vi mem ne kaptis damaĝon.</p>

<p>KONSULO BERNICK<br>
Ekrigardu en kiun ajn homon, kaj vi trovos en ĉiu ajn almenaŭ unu
nigran punkton, kiun li devas kaŝi.</p>

<p>FRAŬLINO HESSEL<br>
Kaj Vi nomas Vin la kolonoj de la socio!</p>

<p>KONSULO BERNICK<br>
La socio ne havas pli bonajn.</p>

<p>FRAŬLINO HESSEL<br>
Kiom gravas, ke tia socio subteniĝas aŭ ne? Pri kio temas en tio
ĉi? La ŝajno kaj la mensogo — kaj nenio alia. Jen vi vivas, la
plej elstara viro de la urbo, en gloro kaj ĝojo, en potenco kaj
honoro, vi, kiu gluis la krimulsignon sur senkulpulon.</p>

<p>KONSULO BERNICK<br>
Ĉu vi ne pensas, ke mi profunde sentas mian maljuston kontraŭ li?
Kaj ĉu vi ne kredas, ke mi estas preta ree bonfari ĝin?</p>

<p>FRAŬLINO HESSEL<br>
Per kio? Parolante?</p>

<p>KONSULO BERNICK<br>
Ĉu tion vi povus postuli?</p>

<p>FRAŬLINO HESSEL<br>
Kio alia povus rebonigi tian maljustaĵon?</p>

<p>KONSULO BERNICK<br>
Mi estas riĉa, Lona; Johan povas prezenti postulon kiun ajn —</p>

<p>FRAŬLINO HESSEL<br>
Jes, ofertu al li monon, kaj vi aŭdos, kion li respondos.</p>

<p>KONSULO BERNICK<br>
Ĉu vi konas liajn intencojn?</p>

<p>FRAŬLINO HESSEL<br>
Ne, post hieraŭ li estas silenta. Estas kvazaŭ ĉio tio faris lin
matura viro.</p>

<p>KONSULO BERNICK<br>
Mi devas paroli kun li.</p>

<p>FRAŬLINO HESSEL<br>
Jen li estas.</p>

<p class="staging">(<b>Johan Tønnesen</b> venas de dekstre.)</p>

<p>KONSULO BERNICK<br>
<span class="staging">(al li)</span> Johan —!</p>

<p>JOHAN TØNNESEN<br>
<span class="staging">(deturnante)</span> Unue <em>mi</em>. Hieraŭ matene mi donis al vi mian vorton por
silenti.</p>

<p>KONSULO BERNICK<br>
Vi tion faris.</p>

<p>JOHAN TØNNESEN<br>
Sed tiam mi ankoraŭ ne sciis —</p>

<p>KONSULO BERNICK<br>
Johan, permesu al mi per du vortoj klarigi al vi la konekson —</p>

<p>JOHAN TØNNESEN<br>
Ne bezoniĝas; mi tute bone komprenas la konekson. La firmao estis
tiam en malfacila stato; kaj kiam mi do estis for, kaj vi havis
potencon super sendefenda nomo kaj famo —. Nu, mi ne ege imputas al
vi tion; ni estis junaj kaj facilanimaj en tiuj tagoj. Sed nun mi
bezonas la veron, kaj nun vi devas paroli.</p>

<p>KONSULO BERNICK<br>
Kaj ĝuste nun mi bezonas mian tutan moralan estimon, kaj tial mi ne
<em>povas</em> paroli nun.</p>

<p>JOHAN TØNNESEN<br>
Mi ne ĝenas min pro la fikciaĵoj kiujn vi disvastigis pri mi; estas
tio alia, por kio vi prenu la kulpon. Dina fariĝu mia edzino, kaj
ĉi tie, en ĉi tiu urbo, mi volas vivi kaj loĝi kaj konstrui kun
ŝi.</p>

<p>FRAŬLINO HESSEL<br>
Vi jenon volas?</p>

<p>KONSULO BERNICK<br>
Kun Dina! Kiel via edzino? Ĉi tie en la urbo!</p>

<p>JOHAN TØNNESEN<br>
Jes, ĝuste ĉi tie; mi volas resti ĉi tie por spiti ĉiujn tiujn
mensogantojn kaj kalumniantojn. Sed por gajni ŝin, estas necese, ke
vi liberigu min.</p>

<p>KONSULO BERNICK<br>
Ĉu vi pripensis, ke se mi konfesos la unuan, mi ankaŭ samtempe
prenos sur min la duan? Vi volas diri, ke el niaj libroj mi povas
pruvi, ke neniu trompo estas okazinta? Sed tion mi ne povos; niaj
libroj tiam ne tiel akurate teniĝis. Kaj eĉ se mi povus, — kion
per tio gajniĝus? Ĉu mi ne almenaŭ starus kiel la homo, kiu iam
savis sin per mensogo, kaj kiu dum dek kvin jaroj lasis tiun mensogon
kaj ĉiujn la aliaĵojn fiksiĝi, sen esti farinta paŝon kontraŭe?
Vi ne plu konas nian socion; alie vi devus scii ke tio ĉi frakasus
min ĝisfunde.</p>

<p>JOHAN TØNNESEN<br>
Mi povas nur diri al vi, ke mi volas preni la filinon de sinjorino
Dorf kiel edzinon, kaj vivi kun ŝi en ĉi tiu urbo.</p>

<p>KONSULO BERNICK<br>
<span class="staging">(sekigas la ŝviton de la frunto)</span> Aŭskultu, Johan, — kaj ankaŭ vi,
Lona. Ne estas ordinaraj cirkonstancoj en kiuj mi staras ĝuste en
tiuj ĉi tagoj. Mi staras tiel, ke se tiu ĉi frapo direktiĝos al
mi, vi estos min detruintaj, kaj ne nur min, sed ankaŭ grandan
benoriĉan estontecon por la socio, kiu tamen estis via hejmo dum la
infanaj jaroj.</p>

<p>JOHAN TØNNESEN<br>
Kaj se mi ne direktos la frapon kontraŭ vin, mi detruos mem mian
tutan estontan feliĉon.</p>

<p>FRAŬLINO HESSEL<br>
Parolu daŭre, Karsten.</p>

<p>KONSULO BERNICK<br>
Do aŭskultu. Estas pri la fervoja afero, kaj tiu afero ne estas tute
tiel simpla, kiel vi opinias. Vi certe aŭdis priparolata pasintan
jaron marbordan linion? Ĝi ricevis multajn, gravajn voĉojn por si
ĉi tie en la urbo kaj ankaŭ en la ĉirkaŭaĵo; sed mi malhelpis
ĝin, ĉar ĝi malutilus al nia vaporŝiptrafiko laŭ la marbordo.</p>

<p>FRAŬLINO HESSEL<br>
Ĉu vi mem interesiĝis en tiu vaporŝiptrafiko?</p>

<p>KONSULO BERNICK<br>
Jes. Sed neniu kuraĝis suspekti min de tiu flanko; mi havis mian
estimitan nomon kiel ŝildon kaj ŝirmilon super mi. Cetere mi estus
povinta porti la perdon; sed la loko ne estus ĝin portinta. Do
decidiĝis por la internlanda linio. Kiam tio estis okazinta, mi
certigis al mi en tuta silento, ke flanka fervojo povus esti metata
ĉi-malsupren al la urbo.</p>

<p>FRAŬLINO HESSEL<br>
Kial en tuta silento, Karsten?</p>

<p>KONSULO BERNICK<br>
Ĉu vi aŭdis priparolataj la grandajn aĉetojn de arbaraj
propraĵoj, de minejoj kaj de akvofaloj —?</p>

<p>JOHAN TØNNESEN<br>
Jes, estas ja eksterurba asocio —</p>

<p>KONSULO BERNICK<br>
Tiel ke tiuj bienoj nun situas, ili estas preskaŭ senvaloraj por la
disaj posedantoj; ili tial estas venditaj sufiĉe malmultekoste. Se
oni atendus ĝis la flanka fervojo estus priparolata, la posedantoj
postulus malmoderajn prezojn.</p>

<p>FRAŬLINO HESSEL<br>
Bone, bone; sed kio sekve?</p>

<p>KONSULO BERNICK<br>
Nun venas tio, kio povas esti malsame eksplikata, — tio, kion homo
en nia socio nur povas konfesi, se li havas nemakulitan kaj estimatan
nomon al kiu sin apogi.</p>

<p>FRAŬLINO HESSEL<br>
Nu?</p>

<p>KONSULO BERNICK<br>
Estas mi, kiu aĉetis ĉion.</p>

<p>FRAŬLINO HESSEL<br>
Vi?</p>

<p>JOHAN TØNNESEN<br>
Je propra respondeco?</p>

<p>KONSULO BERNICK<br>
Je propra respondeco. Se la flanka fervojo realiĝos, mi estos
milionulo; se ĝi ne realiĝos, mi estos ruinigita.</p>

<p>FRAŬLINO HESSEL<br>
Tio estas riska, Karsten.</p>

<p>KONSULO BERNICK<br>
Mi riskis mian tutan kapitalon sur tio ĉi.</p>

<p>FRAŬLINO HESSEL<br>
Mi ne pensas pri la kapitalo; sed kiam tio malkaŝiĝos, ke —</p>

<p>KONSULO BERNICK<br>
Jes, tie estas la nodpunkto. Kun la nemakulita nomo, kiun mi ĝis nun
portis, mi povas preni tiun aferon sur miajn ŝultrojn, porti ĝin
antaŭen, kaj diri al miaj kuncivitanoj: Vidu, tion mi riskis por la
bono de la socio.</p>

<p>FRAŬLINO HESSEL<br>
Por la socio?</p>

<p>KONSULO BERNICK<br>
Jes; kaj eĉ ne unu volas dubi pri miaj intencoj.</p>

<p>FRAŬLINO HESSEL<br>
Tamen troviĝas homoj, kiuj agis pli malferme ol vi, sen subintencoj,
sen flankaj konsideroj.</p>

<p>KONSULO BERNICK<br>
Kiuj?</p>

<p>FRAŬLINO HESSEL<br>
Kompreneble kaj Rummel kaj Sandstad kaj Vigeland.</p>

<p>KONSULO BERNICK<br>
Por gajni ilin mi devis inici ilin pri la afero.</p>

<p>FRAŬLINO HESSEL<br>
Kaj sekve?</p>

<p>KONSULO BERNICK<br>
Ili rezervis al si kvinonon de la profito por divido.</p>

<p>FRAŬLINO HESSEL<br>
Ho, tiuj kolonoj de la socio!</p>

<p>KONSULO BERNICK<br>
Ĉu ne estas la socio mem, kiu devigas nin iri laŭ insidaj vojoj?
Kio okazus ĉi tie, se mi ne estus aginta en silento? Ĉiuj estus sin
enĵetintaj en la entreprenon, dividantaj, disigantaj, fuŝantaj la
tuton. En ĉi tiu urbo estas neniu homo krom mi, kiu komprenas kiel
gvidi tian grandan entreprenon, kiel tiu ĉi fariĝos; en ĉi tiu
lando estas entute nur la enmigrintaj familioj, kiuj havas talenton
por pli grandaj entreprenoj. Tial mia konscienco absolvas min en tiu
ĉi rilato. Nur en miaj manoj ĉi tiuj propraĵoj povos fariĝi
daŭra beno por la multaj, al kiuj ili havigos panon.</p>

<p>FRAŬLINO HESSEL<br>
En tio mi opinias ke vi pravas, Karsten.</p>

<p>JOHAN TØNNESEN<br>
Sed mi ne konas tiujn multajn, kaj la feliĉo de mia vivo estas en
risko.</p>

<p>KONSULO BERNICK<br>
La bonstato de via naskiĝloko estas en risko. Se malkaŝiĝos
aferoj, kiuj ĵetas ombron sur mian antaŭan konduton, mia
kontraŭuloj kun unuiĝintaj fortoj atakos min. Junula malprudento
neniam forviŝiĝas en nia socio. Oni volas ekzameni mian tutan
intertempan vivon, eltiri milojn da etaj okazaĵoj, interpreti kaj
ekspliki ilin en la lumo de tio, kio malkaŝiĝus; oni volas frakasi
min sub la pezo de famoj kaj kalumnioj. El la fervoja afero mi devos
retiriĝi; kaj se mi malkaptos ĝin, ĝi falos, kaj mi estos samtempe
ruinigita kaj civitane morta.</p>

<p>FRAŬLINO HESSEL<br>
Johan, post tio kion vi nun aŭdis, vi devas forvojaĝi kaj silenti.</p>

<p>KONSULO BERNICK<br>
Jes, jes, Johan, tion vi devas!</p>

<p>JOHAN TØNNESEN<br>
Jes, mi forvojaĝos kaj ankaŭ silentas; sed mi revenos, kaj tiam mi
parolos.</p>

<p>KONSULO BERNICK<br>
Restu tie transe, Johan; silentu, kaj mi volonte dividos kun vi —</p>

<p>JOHAN TØNNESEN<br>
Retenu vian monon, sed redonu al mi mian nomon kaj mian reputacion.</p>

<p>KONSULO BERNICK<br>
Kaj oferi mian propran!</p>

<p>JOHAN TØNNESEN<br>
Pri tio vi kaj via socio devas akordiĝi. Mi devas kaj volas gajni
Dina por mi. Tial mi forvojaĝos jam morgaŭ per “Indian Girl” —</p>

<p>KONSULO BERNICK<br>
Per “Indian Girl”?</p>

<p>JOHAN TØNNESEN<br>
Jes. La ŝipestro promesis kunpreni min. Mi transvojaĝos, mi diras;
mi vendos mian bienon kaj ordigas miajn aferojn. Post du monatoj mi
estos reveninta.</p>

<p>KONSULO BERNICK<br>
Kaj tiam vi volas paroli?</p>

<p>JOHAN TØNNESEN<br>
Tiam la kulpulo prenu la kulpon mem.</p>

<p>KONSULO BERNICK<br>
Ĉu vi forgesas, ke tiam mi devos preni <em>tion</em> sur min, pri kio mi
<em>ne</em> estas kulpa?</p>

<p>JOHAN TØNNESEN<br>
Kiu antaŭ dek kvin jaroj utiligis tiun hontindan famon?</p>

<p>KONSULO BERNICK<br>
Vi pelas min al malespero! Sed se vi parolos, mi ĉion neos! Mi
diros, ke estas komploto kontraŭ mi; venĝo; ke vi venis ĉi tien
por elpremi monon de mi!</p>

<p>FRAŬLINO HESSEL<br>
Honto al vi, Karsten!</p>

<p>KONSULO BERNICK<br>
Mi estas malespera, mi diras; kaj mi luktos por la vivo. Mi neos
ĉion, ĉion!</p>

<p>JOHAN TØNNESEN<br>
Mi havas viajn du leterojn. En mia kofro mi trovis ilin inter miaj
aliaj paperoj. Ĉi-matene mi tralegis ilin; ili estas sufiĉe klaraj.</p>

<p>KONSULO BERNICK<br>
Kaj tiujn vi volas prezenti?</p>

<p>JOHAN TØNNESEN<br>
Se fariĝos necese.</p>

<p>KONSULO BERNICK<br>
Kaj post du monatoj vi denove estos ĉi tie?</p>

<p>JOHAN TØNNESEN<br>
Mi tion esperas. La vento estas bona. Post tri semajnoj mi estos en
New York —, se “Indian Girl” ne subakviĝos.</p>

<p>KONSULO BERNICK<br>
<span class="staging">(ekmire)</span> Subakviĝos? Kial “Indian Girl” subakviĝus?</p>

<p>JOHAN TØNNESEN<br>
Ne, ankaŭ mi tiel pensas.</p>

<p>KONSULO BERNICK<br>
<span class="staging">(preskaŭ ne aŭdeble)</span> Subakviĝi?</p>

<p>JOHAN TØNNESEN<br>
Jes, Bernick, nun vi do scias, kio atendas; dume vi devas konsideri
la situacion. Adiaŭ! Salutu al Betty, kvankam ŝi ne akceptis min
kiel fratino. Sed Marta mi tamen volas vidi. Ŝi diru al Dina —; ŝi
promesu al mi —</p>

<p class="staging">(Li eliras tra la malantaŭa pordo maldekstre.)</p>

<p>KONSULO BERNICK<br>
<span class="staging">(al si mem)</span> “Indian Girl” —? <span class="staging">(rapide)</span> Lona, vi <em>devas</em> malhelpi tion
ĉi!</p>

<p>FRAŬLINO HESSEL<br>
Vi mem vidas, Karsten, — mi ne plu havas potencon super li.</p>

<p class="staging">(Ŝi iras post <b>Johan</b> en la ĉambron maldekstre.)</p>

<p>KONSULO BERNICK<br>
<span class="staging">(en maltrankvilaj pensoj)</span> Subakviĝi —?</p>

<p class="staging">(<b>Ŝipkonstruisto Aŭne</b> venas de dekstre.)</p>

<p>ŜIPKONSTRUISTO AŬNE<br>
Je via permeso, ĉu estas konvene por la konsulo —?</p>

<p>KONSULO BERNICK<br>
<span class="staging">(turnas sin impete)</span> Kion Vi volas?</p>

<p>ŜIPKONSTRUISTO AŬNE<br>
Peti ĉu mi povu fari demandon al la konsulo.</p>

<p>KONSULO BERNICK<br>
Nu ja; rapidiĝu. Pri kio Vi volas demandi?</p>

<p>ŜIPKONSTRUISTO AŬNE<br>
Mi volas demandi, ĉu estas firma decido, — neŝanĝeble firma
decido, — ke mi estus maldungata de la farejo, se “Indian Girl” ne
povus forveli morgaŭ?</p>

<p>KONSULO BERNICK<br>
Kio nun? La ŝipo ja <em>fariĝos</em> preta por forveli.</p>

<p>ŜIPKONSTRUISTO AŬNE<br>
Jes, — ĝi fariĝos. Sed se ĝi ne fariĝos, — ĉu mi tiam
maldungiĝus?</p>

<p>KONSULO BERNICK<br>
Por kio tiaj senutilaj demandoj?</p>

<p>ŜIPKONSTRUISTO AŬNE<br>
Mi ege volus scii tion, sinjoro konsulo. Respondu al mi pri <em>tio</em>:
Ĉu mi maldungiĝus?</p>

<p>KONSULO BERNICK<br>
Ĉu mia vorto kutime estas fiksa aŭ ne?</p>

<p>ŜIPKONSTRUISTO AŬNE<br>
Mi do morgaŭ estus perdinta la pozicion, kiun mi havas en mia domo
kaj inter tiuj al kiuj mi plej proksime apartenas, — perdinta mian
influon en la rondo de la laboristoj, — perdinta la eblecon bonfari
inter la malaltaj kaj malriĉaj homoj en la societo.</p>

<p>KONSULO BERNICK<br>
Aŭne, pri tiu punkto ni estas finitaj.</p>

<p>ŜIPKONSTRUISTO AŬNE<br>
Nu, do “Indian Girl” forvelu. <span class="staging">(mallonga silento)</span></p>

<p>KONSULO BERNICK<br>
Aŭskultu; mi ne povas direkti miajn okulojn en ĉiujn lokojn; ne
povas respondeci por ĉio; — Vi povas aserti al mi, ke la riparado
estas neriproĉeble farita?</p>

<p>ŜIPKONSTRUISTO AŬNE<br>
Vi fiksis mallongan tempolimon, sinjoro konsulo.</p>

<p>KONSULO BERNICK<br>
Sed la riparo estas taŭga, Vi diras?</p>

<p>ŜIPKONSTRUISTO AŬNE<br>
Ni havas ja bonan veteron kaj somertempon. <span class="staging">(denova paŭzo)</span></p>

<p>KONSULO BERNICK<br>
Ĉu Vi havas ion pli al mi direndan?</p>

<p>ŜIPKONSTRUISTO AŬNE<br>
Mi ne scias pri io alia, sinjoro konsulo.</p>

<p>KONSULO BERNICK<br>
Do, — “Indian Girl” forvelos —</p>

<p>ŜIPKONSTRUISTO AŬNE<br>
Morgaŭ?</p>

<p>KONSULO BERNICK<br>
Jes.</p>

<p>ŜIPKONSTRUISTO AŬNE<br>
Nu ja. <span class="staging">(Li salutas kaj foriras.)</span></p>

<p class="staging">(<b>Konsulo Bernick</b> staras momenton sendecida; tuj poste li iras
rapide al la elireja pordo, kvazaŭ volante revoki Aŭne, sed haltas
maltrankvila kun la mano sur la anso. Samtempe malfermiĝas la pordo
de ekstere, kaj <b>plenrajtigito Krap</b> envenas.)</p>

<p>PLENRAJTIGITO KRAP<br>
<span class="staging">(mallaŭte)</span> Aha, li estis ĉi tie. Ĉu li konfesis?</p>

<p>KONSULO BERNICK<br>
Hm —; ĉu Vi ion malkaŝis?</p>

<p>PLENRAJTIGITO KRAP<br>
Ĉu tio bezoniĝas? Ĉu la konsulo ne vidis la malbonan konsciencon
ekrigardi el liaj okulanguloj?</p>

<p>KONSULO BERNICK<br>
Ho ĉu; — tiaĵo ne vidiĝas. Ĉu Vi ion malkaŝis, mi demandas?</p>

<p>PLENRAJTIGITO KRAP<br>
Mi ne povis alveni; estis tro malfrue; ili jam estis tiranta la
ŝipon el la doko. Sed ĝuste tiu urĝo klare montras, ke —</p>

<p>KONSULO BERNICK<br>
Montras nenion. La inspekto do jam okazis?</p>

<p>PLENRAJTIGITO KRAP<br>
Kompreneble; sed —</p>

<p>KONSULO BERNICK<br>
Vi do nun vidas. Kaj oni kompreneble trovis nenion priplendindan?</p>

<p>PLENRAJTIGITO KRAP<br>
Sinjoro konsulo, Vi certe scias kiel tiaj inspektoj okazas, precipe
en ŝipfarejo, kiu havas tian bonan nomon kiel la nia.</p>

<p>KONSULO BERNICK<br>
Same bone; ni do estas senplendindaj.</p>

<p>PLENRAJTIGITO KRAP<br>
Sinjoro konsulo, ĉu Vi vere nenion rimarkis en Aŭne, ke —?</p>

<p>KONSULO BERNICK<br>
Aŭne tute trankviligis min, mi diras al Vi.</p>

<p>PLENRAJTIGITO KRAP<br>
Kaj mi diras al Vi, ke mi estas morale konvinkita, ke —</p>

<p>KONSULO BERNICK<br>
Kion tio ĉi signifu, sinjoro Krap? Mi ja komprenas, ke Vi portas
malamikan senton kontraŭ la viro; sed se Vi volas iel malutili al
li, Vi devas elekti alian okazon. Vi scias kiel grave estas por mi —
aŭ pli ĝuste por la ŝipsocieto — ke “Indian Girl” forvelu
morgaŭ.</p>

<p>PLENRAJTIGITO KRAP<br>
Nu bone; tio okazu; sed kiam ni aŭdos ion de <em>tiu</em> ŝipo — hm!</p>

<p class="staging">(<b>Komercisto Vigeland</b> envenas de dekstre.)</p>

<p>KOMERCISTO VIGELAND<br>
Estime bonan tagon, sinjoro konsulo. Ĉu Vi havas liberan momenton?</p>

<p>KONSULO BERNICK<br>
Je Via servo, sinjoro Vigeland.</p>

<p>KOMERCISTO VIGELAND<br>
Jes, mi nur volus aŭdi, ĉu ne ankaŭ Vi subtenas la decidon, ke “La
Palmo” forvelu morgaŭ?</p>

<p>KONSULO BERNICK<br>
Jes; tio ja estas interkonsentita afero.</p>

<p>KOMERCISTO VIGELAND<br>
Sed nun la ŝipestro venis al mi informante, ke estas prognozo por
ventego.</p>

<p>PLENRAJTIGITO KRAP<br>
La barometro multe falis de post la mateno.</p>

<p>KONSULO BERNICK<br>
Ĉu? Ĉu ni povas atendi ventegon?</p>

<p>KOMERCISTO VIGELAND<br>
Almenaŭ fortan venton; sed ne kontraŭventon; male —</p>

<p>KONSULO BERNICK<br>
Hm; nu, kion Vi do diras?</p>

<p>KOMERCISTO VIGELAND<br>
Mi diras, kiel mi diris al la ŝipestro, ke “La Palmo” estas en la
mano de la providenco. Kaj cetere ĝi ja unue velos nur trans la
Nordan Maron; kaj en Anglio la frajtaj prezoj estas ja nun tiel
kontentige altaj, ke —</p>

<p>KONSULO BERNICK<br>
Jes, kaŭzus al ni perdon, se ni atendus.</p>

<p>KOMERCISTO VIGELAND<br>
La ŝipo estas ja solida, kaj krome plene asekurita. Ne, sed
tiarilate estas pli riske por “Indian Girl” —</p>

<p>KONSULO BERNICK<br>
Kiel tio?</p>

<p>KOMERCISTO VIGELAND<br>
Ĝi ja ankaŭ forvelos morgaŭ.</p>

<p>KONSULO BERNICK<br>
Jes, la ŝipsocieto forte urĝis, kaj cetere —</p>

<p>KOMERCISTO VIGELAND<br>
Nu, se tiu malnova kesto kuraĝas forveli, — kaj krome kun tia
ŝipanaro, — estus honto, se ni ne —</p>

<p>KONSULO BERNICK<br>
Nu bone. Supozeble Vi havas la ŝipdokumentojn kun Vi?</p>

<p>KOMERCISTO VIGELAND<br>
Jes, jen.</p>

<p>KONSULO BERNICK<br>
Bone; nun bonvole eniri kun sinjoro Krap.</p>

<p>PLENRAJTIGITO KRAP<br>
Bonvolu; estos tuj aranĝata.</p>

<p>KOMERCISTO VIGELAND<br>
Dankon. — Kaj la rezulton ni metos en la manon de la ĉiopova,
sinjoro konsulo.</p>

<p class="staging">(Li iras kun <b>plenrajtigito Krap</b> en la antaŭan ĉambron maldekstre.
<b>Adjunkto Rørlund</b> envenas tra la ĝardeno.)</p>

<p>ADJUNKTO RØRLUND<br>
Ah, ĉu mi renkontu Vin hejme je tiu ĉi tempo de la tago, sinoro
konsulo?</p>

<p>KONSULO BERNICK<br>
<span class="staging">(enpense)</span> Kiel Vi vidas.</p>

<p>ADJUNKTO RØRLUND<br>
Jes, tamen estis pro la sinjorino, ke mi eniris. Mi imagis al mi, ke
ŝi bezonus iun konsolan vorton.</p>

<p>KONSULO BERNICK<br>
Ŝi eble bezonus. Sed ankaŭ mi volus iomete paroli kun Vi.</p>

<p>ADJUNKTO RØRLUND<br>
Kun plezuro, sinjoro konsulo. Sed kio estas al Vi? Vi aspektas tute
pale kaj konfuzite.</p>

<p>KONSULO BERNICK<br>
Ĉu? Ĉu mi tiel aspektas? Jes, kiel povas esti aliaspekte, — tiom
kiom nuntempe amasiĝas antaŭ min? Tuta, mia granda komerco, — kaj
ankaŭ la fervoja establaĵo —. Aŭskultu: en unu vorto, sinjoro
adjunkto; permesu al mi fari al Vi demandon.</p>

<p>ADJUNKTO RØRLUND<br>
Tre volonte, sinjoro konsulo.</p>

<p>KONSULO BERNICK<br>
Estas penso, kiu falis en min. Kiam oni staras antaŭ tia vastatinga
entrepreno, kiu postulus unu opan oferon —?</p>

<p>ADJUNKTO RØRLUND<br>
Kiel vi pensas?</p>

<p>KONSULO BERNICK<br>
Ekzemple mi supozas: viro intencas establi grandan fabrikon. Li scias
certe — ĉar ĉiuj spertoj montris tion — ke frue aŭ malfrue dum
la ekspluatado en tiu fabriko homaj vivoj perdiĝos.</p>

<p>ADJUNKTO RØRLUND<br>
Jes, tio estas nur tro verŝajna.</p>

<p>KONSULO BERNICK<br>
Aŭ iu ĵetas sin sur ekspluatado de minejoj. Li prenas kaj familiaj
patroj kaj junaj vivfortaj homoj en sian servon. Ĉu oni ne povas kun
certeco diri, ke ne ĉiuj tiuj travivos.</p>

<p>ADJUNKTO RØRLUND<br>
Jes bedaŭrinde, sendube estas tiel.</p>

<p>KONSULO BERNICK<br>
Nu. Tia viro ja scias antaŭe, ke la entrepreno, kiun li realigos,
sendube iam kostos homa vivo. Sed tiu entrepreno estas ĝenerale
utila; por ĉiu vivo, kiun ĝi kostas, ĝi same sendube progresigas
la bonfarton de multaj centoj.</p>

<p>ADJUNKTO RØRLUND<br>
Aha, Vi pensas pri la fervojo, — pri ĉiuj tiuj danĝeraj fosadoj
kaj krevigadoj de rokoj kaj ĉio tio —</p>

<p>KONSULO BERNICK<br>
Jes; nu jes; mi pensas pri la fervojo. Kaj krome, — la fervojo
fariĝos kaŭzo por fabrikoj kaj ekspluatado de minejoj. Sed ĉu Vi
tamen ja opinias —?</p>

<p>ADJUNKTO RØRLUND<br>
Kara sinjoro konsulo, Vi estas preskaŭ tro konscienca. Mi pensas, ke
kiam Vi metas la aferon en la manon de la providenco —</p>

<p>KONSULO BERNICK<br>
Jes; certe ja; la providenco —</p>

<p>ADJUNKTO RØRLUND<br>
— Vi estas senkulpa. Vi konstruu fidoplene la fervojon.</p>

<p>KONSULO BERNICK<br>
Jes, sed nun mi supozas specialan okazon. Mi supozas, ke troviĝis
bor-truo, kiu eksplodiĝus, kaj tio en danĝera loko; sed se tiu
bor-truo ne eksplodiĝus, ne eblus realigi la fervojon. Mi supozas,
ke la inĝeniero scias, ke kostos la vivo de tiu laboristo, kiu
brulfajrigu la meĉon; sed fajrigata ĝi devas esti, kaj estas la
devo de la inĝeniero sendi laboriston tien por fari la taskon.</p>

<p>ADJUNKTO RØRLUND<br>
Hm —</p>

<p>KONSULO BERNICK<br>
Mi scias, kion Vi volas diri. Estus laŭdinde, se la inĝeniero mem
prenus la meĉon, kaj irus al la bor-truo por ĝin brulfajrigi. Sed
tiaĵon oni ne faras. Li sekve devas oferi laboriston.</p>

<p>ADJUNKTO RØRLUND<br>
Tion inĝeniero neniam farus ĉe ni.</p>

<p>KONSULO BERNICK<br>
Neniu inĝeniero en la grandaj landoj hezitus tion fari.</p>

<p>ADJUNKTO RØRLUND<br>
En la grandaj landoj? Nu, tion mi ja kredas. En tiuj koruptaj
senkonsciencaj socioj —</p>

<p>KONSULO BERNICK<br>
Ho, tamen estas multaj bonoj en tiuj socioj.</p>

<p>ADJUNKTO RØRLUND<br>
Kaj tion Vi povas diri, Vi, kiu mem —?</p>

<p>KONSULO BERNICK<br>
En la grandaj socioj ili tamen havas eblecojn antaŭenigi utilan
entreprenon; tie ili havas kuraĝon oferi ion por granda afero; sed
ĉi tie oni restriktiĝas de ĉiaspecaj malgrandanimaj konsideroj kaj
skrupuloj.</p>

<p>ADJUNKTO RØRLUND<br>
Ĉu homa vivo estas malgrandanima konsidero?</p>

<p>KONSULO BERNICK<br>
Kiam tiu homa vivo staras kiel minaco al la bono de miloj.</p>

<p>ADJUNKTO RØRLUND<br>
Sed Vi starigas tute nepenseblajn kazojn, sinjoro konsulo! Mi tute ne
komprenas Vin hodiaŭ. Kaj Vi eĉ montras al la grandaj socioj. Jes,
tie fremde, — kion valoras homa vivo tie? Tie ili ne kalkulas per
homaj vivoj, sed per kapitaloj. Sed ni ja staras sur tute alia morala
starpunkto, mi opinias. Rigardu al nia honesta profesio de
ŝipposedantoj! Menciu unu solan ŝipposedanton ĉe ni, kiu por fia
gajno volus oferi homan vivon! Kaj imagu tiujn friponojn en la
grandaj socioj, kiuj por avantaĝo ĉartedonas unu nemartaŭgan
ŝipon post la alia —</p>

<p>KONSULO BERNICK<br>
Mi ne parolas pri nemartaŭgaj ŝipoj!</p>

<p>ADJUNKTO RØRLUND<br>
Sed mi parolas pri ili, sinjoro konsulo.</p>

<p>KONSULO BERNICK<br>
Jes, sed pro kio? Tio ja ne rilatas al la afero. — Ho, tiuj
bagatelaj timoplenaj konsideroj! Se generalo ĉe ni kondukus siajn
homojn en la pafadon kaj ekhavus ilin mortpafataj, li poste ricevus
sendormajn noktojn. Tiel ne estas aliloke. Vi aŭdus kion tiu tie
interne rakontas —</p>

<p>ADJUNKTO RØRLUND<br>
Li? Kiu? La usonano —?</p>

<p>KONSULO BERNICK<br>
Nu jes. Vi aŭdus, kiel oni en Usono —</p>

<p>ADJUNKTO RØRLUND<br>
Li estas tie? Kaj tion Vi ne diras al mi. Mi volas tuj —</p>

<p>KONSULO BERNICK<br>
Vi ne sukcesos; Vi nenien atingos pri li.</p>

<p>ADJUNKTO RØRLUND<br>
Tion ni vidu. Nu, jen li estas.</p>

<p class="staging">(<b>Johan Tønnesen</b> venas de la ĉambro maldekstre.)</p>

<p>JOHAN TØNNESEN<br>
<span class="staging">(Parolas malantaŭen tra la malferma pordo:)</span> Jes, jes, Dina, ke tiel
estu; sed mi tamen ne lasos vin. Mi revenos, kaj tiam fariĝos bone
inter ni.</p>

<p>ADJUNKTO RØRLUND<br>
Je Via permeso, al kio vi aludas per tiuj vortoj? Kion Vi volas?</p>

<p>JOHAN TØNNESEN<br>
Mi volas, ke tiu juna knabino, antaŭ kiu Vi hieraŭ nigrigis min,
fariĝu mia edzino.</p>

<p>ADJUNKTO RØRLUND<br>
Via —? Kaj Vi povas imagi al Vi, ke —?</p>

<p>JOHAN TØNNESEN<br>
Mi volas havi ŝin edzine.</p>

<p>ADJUNKTO RØRLUND<br>
Nu, do vi spertu — <span class="staging">(iras al la duone malferma pordo)</span> Sinjorino
Bernick, Vi bonvole devas esti atestanto —. Kaj ankaŭ Vi, fraŭlino
Marta. Kaj igu Dina enveni. <span class="staging">(vidas <b>fraŭlinon Hessel</b>)</span> Aĥ, ĉu
ankaŭ Vi ĉeestas?</p>

<p>FRAŬLINO HESSEL<br>
<span class="staging">(en la pordo)</span> Ĉu ankaŭ mi venu?</p>

<p>ADJUNKTO RØRLUND<br>
Ĉiuj kiuj volas; ju pli des pli bone.</p>

<p>KONSULO BERNICK<br>
Kion vi intencas?</p>

<p class="staging">(<b>Fraŭlino Hessel, sinjorino Bernick, fraŭlino Bernick, Dina</b> kaj
<b>Hilmar Tønnesen</b> venas el la ĉambro.)</p>

<p>SINJORINO BERNICK<br>
Sinjoro adjunkto, per mia plej bona volo mi ne kapablis malhelpi
lin —</p>

<p>ADJUNKTO RØRLUND<br>
Mi malhelpos lin, sinjorino. — Dina, Vi estas senpripensa knabino.
Sed mi ne multe riproĉas Vin. Tro longe Vi staris ĉi tie sen morala
starpunkto, kiu subtenus Vin. Mi riproĉas min mem, ke mi ne antaŭe
donis al Vi tiun starpunkton.</p>

<p>DINA<br>
Vi ne parolu nun.</p>

<p>SINJORINO BERNICK<br>
Sed kio estas?</p>

<p>ADJUNKTO RØRLUND<br>
Ĝuste nun mi devas paroli, Dina, kvankam Via konduto hieraŭ kaj
hodiaŭ faris la staton dekoble pli malfacila por mi. Sed por Via
savo ĉiuj aliaj konsideroj devas cedi. Vi memoras la vorton, kiun mi
donis al Vi. Vi memoras, kion Vi promesis respondi, kiam mi trovus la
tempon matura. Nun mi ne kuraĝas pli longe heziti, kaj tial — <span class="staging">(al
<b>Johan Tønnesen</b>:)</span> tiu ĉi juna knabino, kiun Vi aspiras, estas mia
fianĉino.</p>

<p>SINJORINO BERNICK<br>
Kion vi diras?</p>

<p>KONSULO BERNICK<br>
Dina!</p>

<p>JOHAN TØNNESEN<br>
Ŝi! Via —?</p>

<p>FRAŬLINO BERNICK<br>
Ne, ne, Dina!</p>

<p>FRAŬLINO HESSEL<br>
Mensogo!</p>

<p>JOHAN TØNNESEN<br>
Dina, — ĉu tiu viro diras la veron?</p>

<p>DINA<br>
<span class="staging">(post mallonga paŭzo)</span> Jes.</p>

<p>ADJUNKTO RØRLUND<br>
Per tio espereble ĉiuj logantaj artaĵoj fariĝis senpotencaj. La
paŝon kiun mi por la bono de Dina decidis fari, povas libere esti
konigata al nia tuta komunumo. Mi nutras la certan esperon, ke ĝi ne
miskompreniĝas. Sed nun, sinjorino, mi opinias ke plej bone estas,
ke ni konduku ŝin de ĉi tie, kaj provu redoni trankvilon kaj
ekvilibron en ŝian animon.</p>

<p>SINJORINO BERNICK<br>
Jes, venu. Oh Dina, kia feliĉo por vi!</p>

<p class="staging">(Ŝi kondukas <b>Dina</b> eksteren maldekstre; <b>adjunkto Rørlund</b> sekvas
ilin.)</p>

<p>FRAŬLINO BERNICK<br>
Adiaŭ, Johan! <span class="staging">(Ŝi eliras.)</span></p>

<p>HILMAR TØNNESEN<br>
<span class="staging">(ĉe la ĝardena pordo)</span> Hm — jen priparolindaĵo —</p>

<p>FRAŬLINO HESSEL<br>
<span class="staging">(kiu sekvis <b>Dina</b> per la okuloj)</span> Ne perdu kuraĝon, knabo! Mi restos
kaj atentos pri la pastoro. <span class="staging">(Ŝi eliras dekstre.)</span></p>

<p>KONSULO BERNICK<br>
Johan, nun vi ne forvojaĝos per “Indian Girl”.</p>

<p>JOHAN TØNNESEN<br>
Ĝuste nun.</p>

<p>KONSULO BERNICK<br>
Sed vi do ne revenos?</p>

<p>JOHAN TØNNESEN<br>
Mi revenos.</p>

<p>KONSULO BERNICK<br>
Post tio ĉi? Kion vi volas ĉi tie post tiu okazaĵo?</p>

<p>JOHAN TØNNESEN<br>
Venĝi min al vi ĉiuj; kraŝi plej eble multajn el vi.</p>

<p class="staging">(Li eliras dekstre. <b>Komercisto Vigeland</b> kaj <b>plenrajtigito Krap</b>
venas de la ĉambro de la konsulo.)</p>

<p>KOMERCISTO VIGELAND<br>
Nun fine, la paperoj estas en ordo, sinjoro konsulo.</p>

<p>KONSULO BERNICK<br>
Bone, bone —</p>

<p>PLENRAJTIGITO KRAP<br>
<span class="staging">(mallaŭte)</span> Kaj do estas fikse decidite, ke “Indian Girl” forvelos
morgaŭ.</p>

<p>KONSULO BERNICK<br>
Ĝi forvelos.</p>

<p class="staging">(Li iras en sian ĉambron. <b>Komercisto Vigeland</b> kaj <b>plenrajtigito
Krap</b> eliras dekstre. <b>Hilmar Tønnesen</b> volas sekvi ilin, sed
samtempe <b>Olaf</b> metas la kapon singarde elen tra la pordo maldekstre.)</p>

<p>OLAF<br>
Onklo! Onklo Hilmar!</p>

<p>HILMAR TØNNESEN<br>
Uf, ĉu estas vi? Kial vi ne restas supre? Vi ja estas en aresto.</p>

<p>OLAF<br>
<span class="staging">(paŝon antaŭen)</span> Tŝŝ! Onklo Hilmar, ĉu vi scias novaĵon?</p>

<p>HILMAR TØNNESEN<br>
Jes, mi scias, ke vi bastoniĝis hodiaŭ.</p>

<p>OLAF<br>
<span class="staging">(rigardas minace al la ĉambro de la patro)</span> Li ne batos min pli ofte.
Sed ĉu vi scias, ke onklo Johan forvelos morgaŭ kun la usonanoj?</p>

<p>HILMAR TØNNESEN<br>
Kiel tio koncernas vin? Irigu vin supren.</p>

<p>OLAF<br>
Eble ankaŭ mi iam faros bizon-ĉasadon, onklo.</p>

<p>HILMAR TØNNESEN<br>
Babilaĉo; tia malkuraĝulo, kiel vi —</p>

<p>OLAF<br>
Nu, atendu nur; vi certe scios ion morgaŭ!</p>

<p>HILMAR TØNNESEN<br>
Stultulo!</p>

<p class="staging">(Li iras eksteren tra la ĝardeno, <b>Olaf</b> reen kuras en sian
ĉambron, kaj fermas la pordon, kiam li vidas <b>plenrajtigiton Krap</b>,
venanta de dekstre.)</p>

<p>PLENRAJTIGITO KRAP<br>
<span class="staging">(iras al la pordo de la konsulo kaj malfermas ĝin duone)</span> Pardonu
ke mi denove venas, sinjoro konsulo; sed kuntiriĝas al ventego.
<span class="staging">(atendas momenton; neniu respondo.)</span> Ĉu “Indian Girl” tamen forvelu?
<span class="staging">(Post mallonga paŭzo respondiĝas de:)</span></p>

<p>KONSULO BERNICK<br>
<span class="staging">(ene en la ĉambro:)</span> “Indian Girl” tamen forvelos.</p>

<p class="staging">(<b>Plenrajtigito Krap</b> fermas la pordon kaj reiras elen dekstre.)</p>
</div>

<div class="acte">
<h3 class="actehead">KVARA AKTO</h3>

<p class="staging">(Ĝardena salono ĉe <b>konsulo Bernick</b>. La labortablo estas eksteren
metita. Estas ventega posttagmezo kaj jam krepusko, kiu pliiĝas dum
la sekvo.)</p>

<p class="staging">(<b>Servisto</b> ekbruligas la lustron; <b>paro da servistinoj</b> enportas
florpotojn, lampojn kaj lumojn, kiuj metiĝas sur tablojn, kaj ujoj
metiĝas laŭ la muroj. <b>Grandkomercisto Rummel</b>, en frako, kun
gantoj kaj blanka koltuko, staras en la salono kaj direktas la
aranĝon.)</p>

<p>GRANDKOMERCISTO RUMMEL<br>
<span class="staging">(al la servisto)</span> Nur ĉiun duan lumon, Jacob. Ne devas aspekti tro
festene; okazu ja surprize. Kaj ĉiuj tiuj floroj —? Nu ja; lasu
ilin stari; povas ja aspekti, kvazaŭ ili staras tie ĉiutage —</p>

<p class="staging">(<b>Konsulo Bernick</b> elvenas de sia ĉambro.)</p>

<p>KONSULO BERNICK<br>
<span class="staging">(venas pli proksimen)</span> Sed, Rummel, kion tio ĉi signifu?</p>

<p>GRANDKOMERCISTO RUMMEL<br>
Tio signifas, ke via plej fiera momento venis. La urbo prezentos al
sia plej elstara viro standardprocesion ĉi-vespere.</p>

<p>KONSULO BERNICK<br>
Kion vi diras!</p>

<p>GRANDKOMERCISTO RUMMEL<br>
Standardprocesion kun muziko! Torĉojn ni ankaŭ devus havi; sed tion
ni ne kuraĝis en tiu ĉi ventega vetero. Nu, iluminado tamen okazos;
kaj <em>tio</em> ankaŭ havos efikon, en la gazetoj.</p>

<p>KONSULO BERNICK<br>
Aŭdu, Rummel, tio ĉi mi tute ne volas akcepti.</p>

<p>GRANDKOMERCISTO RUMMEL<br>
Nu ja, nun tio estas tro malfrue; post duona horo ili venos.</p>

<p>KONSULO BERNICK<br>
Sed kial vi ne diris al mi antaŭe?</p>

<p>GRANDKOMERCISTO RUMMEL<br>
Ĝuste ĉar mi timis, ke vi farus protestojn. Sed mi kontaktis vian
edzinon; ŝi permesis al mi iomete aranĝi, kaj ŝi havigos
refreŝigaĵojn.</p>

<p>KONSULO BERNICK<br>
<span class="staging">(aŭskultas)</span> Kio estas tio? Ĉu ili jam venas? Ŝajnas al mi, ke
estas kantado.</p>

<p>GRANDKOMERCISTO RUMMEL<br>
<span class="staging">(ĉe la ĝardena pordo)</span> Kantado? Ho, estas nur la Usonanoj. Estas
“Indian Girl”, kiu tiriĝas al la naĝobarelo.</p>

<p>KONSULO BERNICK<br>
Ĝi eltiriĝas! Jes —; ne, mi ne povas ĉi-vespere, Rummel; mi estas
malsana.</p>

<p>GRANDKOMERCISTO RUMMEL<br>
Jes, vi vere aspektas malsane. Sed vi devas kuraĝigi vin! Vi devas,
morto kaj sufero, kuraĝigi vin! Kaj mi kaj Sandstad kaj Vigeland
trovis plej grave realigi ĉi tiun aranĝon. Niaj antagonistoj estu
premataj sub la pezo de kiel eble ampleksa esprimo de opinio. La
urbaj onidiroj multobliĝas; la informo pri la aĉetoj de bienoj ne
povas plu esti retenata. Kompreneble jam ĉi-vespere vi devas, sub
kantado kaj paroladoj, sub tintado de glasoj, mallonge, sub ŝvelanta
festena etoso sciigi, kion vi riskis por la bono de la socio.
Sub tia ŝvelanta festena etoso, kiel mi ĵus esprimis, oni povas
verki eksterordinare multe ĉi tie ĉe ni. Sed <em>tiu</em> ja absolute
bezoniĝas, alie ni ne sukcesos.</p>

<p>KONSULO BERNICK<br>
Nu ja, ja —</p>

<p>GRANDKOMERCISTO RUMMEL<br>
Kaj precipe kiam tia delikata kaj tikla punkto eltiriĝas. Nu, vi
havas, dank' al Dio, nomon, kiu toleras tion, Bernick. Sed aŭskultu
nun; ni devis ja interkonsenti pri io. Studento Tønnesen verkis
kanton por vi. Ĝi komencas bele per la vortoj: “Levu alten la
standardon de l' ideo”. Kaj adjunkto Rørlund ricevis la taskon
prezenti la fest-paroladon. Al ĝi vi kompreneble devas respondi.</p>

<p>KONSULO BERNICK<br>
Mi ne povas ĉi-vespere, Rummel. Ĉu vi ne povus —?</p>

<p>GRANDKOMERCISTO RUMMEL<br>
Neeblas, kvankam mi volonte farus. La parolado fariĝos ja, kiel vi
komprenas, precipe direktata al vi. Nu, eble direktiĝos ankaŭ
kelkaj vortoj al ni aliuloj. Mi parolis kun Vigeland kaj Sandstad pri
tio. Ni estis elpensintaj, ke vi povus respondi per “vivo” por la
prospero de nia socio; Sandstad parolos kelkajn vortojn pri samopinio
inter la diversaj sociaj tavoloj; Vigeland certe volas diri ion
pri la dezirindeco, ke la nova entrepreno ne ŝanĝu la moralan
fundamenton, sur kiu ni nun staras, kaj mi intencas en iomaj konvenaj
vortoj memorigi la virinon, kies pli retenema agado ankaŭ ne estas
sen signifo por la socio. Sed vi ja ne aŭskultas —</p>

<p>KONSULO BERNICK<br>
Jes — ja certe. Sed diru al mi, ĉu vi opinias, ke estas tia ega
surmara vento ekstere?</p>

<p>GRANDKOMERCISTO RUMMEL<br>
Ho, vi timas por “La Palmo”? Ĝi estas ja bone asekurita.</p>

<p>KONSULO BERNICK<br>
Jes, asekurita; sed —</p>

<p>GRANDKOMERCISTO RUMMEL<br>
Kaj en bona stato; tio estas la plej grava.</p>

<p>KONSULO BERNICK<br>
Hm —. Se okazos io al ŝipo, ne estas certe ke homaj vivoj
perdiĝos. Povas perdiĝi ŝipo kaj kargo, — kaj oni povas perdi
kofrojn kaj paperojn —</p>

<p>GRANDKOMERCISTO RUMMEL<br>
Ho tondre, kofroj kaj paperoj ne multe gravas.</p>

<p>KONSULO BERNICK<br>
Ĉu ne! Ne, ne, mi nur pensis — Tŝŝ, — jen ili denove kantas.</p>

<p>GRANDKOMERCISTO RUMMEL<br>
Estas en “La Palmo”.</p>

<p class="staging">(Komercisto <b>Vigeland</b> venas de dekstre.)</p>

<p>KOMERCISTO VIGELAND<br>
Ja, nun ili eltrenas “La Palmon”. Bonan vesperon, sinjoro konsulo.</p>

<p>KONSULO BERNICK<br>
Kaj Vi, kia mar-spertulo, daŭre persistas je —?</p>

<p>KOMERCISTO VIGELAND<br>
Mi persistas je la providenco, mi, sinjoro konsulo; cetere mi estis
surŝipe distribuante kelkajn traktaĵojn, kiuj laŭespere efikos
benoriĉe.</p>

<p class="staging">(<b>Komercisto Sandstad</b> kaj <b>plenrajtigito Krap</b> envenas de dekstre.)</p>

<p>KOMERCISTO SANDSTAD<br>
<span class="staging">(ankoraŭ ĉe la pordo)</span> Jes, se <em>tio</em> sukcesos, ĉio sukcesos. Ho
jen, bonan vesperon, bonan vesperon!</p>

<p>KONSULO BERNICK<br>
Ĉu io estas okazonta, sinjoro Krap?</p>

<p>PLENRAJTIGITO KRAP<br>
Mi nenion diras, sinjoro konsulo.</p>

<p>KOMERCISTO SANDSTAD<br>
La tuta ŝipanaro sur “Indian Girl” estas ebria; mi ne estu honesta
viro, se tiuj fibestoj hejmenvenos en vivo.</p>

<p class="staging">(<b>Sinjorino Hessel</b> venas de dekstre.)</p>

<p>FRAŬLINO HESSEL<br>
<span class="staging">(al <b>konsulo Bernick</b>)</span> Jes, nun mi povas saluti de li.</p>

<p>KONSULO BERNICK<br>
Jam surŝipe?</p>

<p>FRAŬLINO HESSEL<br>
Baldaŭ almenaŭ. Ni disiĝis ekstere de la hotelo.</p>

<p>KONSULO BERNICK<br>
Kaj lia intenco staras fikse?</p>

<p>FRAŬLINO HESSEL<br>
Fikse kiel monto.</p>

<p>GRANDKOMERCISTO RUMMEL<br>
<span class="staging">(apud la fenestroj)</span> Al diablo tiuj novmodaj instalaĵoj; mi ne
kapablas malsuprentiri la kurtenon.</p>

<p>FRAŬLINO HESSEL<br>
Ĉu malsupren? Mi pensis ke kontraŭe.</p>

<p>GRANDKOMERCISTO RUMMEL<br>
Unue malsupren, fraŭlino. Jes, Vi do scias, kio okazos?</p>

<p>FRAŬLINO HESSEL<br>
Nu ja. Permesu al mi helpi vin; <span class="staging">(ekkaptas la ŝnurojn)</span> Mi
malsuprentiru la kurtenon por la bofrato, — kvankam mi prefere
suprenlevus ĝin.</p>

<p>GRANDKOMERCISTO RUMMEL<br>
Tion vi ankaŭ povos fari poste. Kiam la ĝardeno estas plena de la
ondanta homamaso, la kurteno suprenleviĝos, kaj oni vidos interne
surprizita kaj ĝoja familio; — hejmo de burĝo devas esti kiel
vitra ŝranko.</p>

<p>KONSULO BERNICK<br>
<span class="staging">(aspekte li volas ion diri, sed turnas sin rapide kaj iras en sian
ĉambron.)</span></p>

<p>GRANDKOMERCISTO RUMMEL<br>
Do, ni faru la lastan interkonsilon. Kunvenu, sinjoro Krap; Vi devas
helpi nin per kelkaj faktaj informaĵoj.</p>

<p class="staging">(Ĉiuj sinjoroj iras en la ĉambron de la konsulo. <b>Fraŭlino Hessel</b>
estas tirinta la kurtenojn antaŭ la fenestrojn, kaj volas ĵus fari
la samon pri la kurteno antaŭ la malferma vitra pordo, kiam <b>Olaf</b>
venas kuranta desupre malsupren sur la ĝardenan ŝtuparon; li havas
plejdon super la ŝultro kaj kunligaĵo en la mano.)</p>

<p>FRAŬLINO HESSEL<br>
Ho, Dio pardonu vin, knabo, kiel vi timigis min!</p>

<p>OLAF<br>
<span class="staging">(kaŝas la kunligaĵon)</span> Tŝŝ, onklino!</p>

<p>FRAŬLINO HESSEL<br>
Ĉu vi saltas el la fenestro? Kien vi intencas?</p>

<p>OLAF<br>
Tŝŝ; diru nenion. Mi volas al onklo Johan; — nur malsupren al la
kajo, vi komprenas; — nur diri al li adiaŭ. Bonan nokton, onklino!
<span class="staging">(Li kuras elen tra la ĝardeno.)</span></p>

<p>FRAŬLINO HESSEL<br>
Ho, restu! Olaf — Olaf!</p>

<p class="staging">(<b>Johan Tønnesen</b> vojaĝvestita, kun ŝultro-valizo, venas singardeme
tra la pordo dekstre.)</p>

<p>JOHAN TØNNESEN<br>
Lona!</p>

<p>FRAŬLINO HESSEL<br>
<span class="staging">(turnas sin)</span> Kio? Ĉu vi revenas?</p>

<p>JOHAN TØNNESEN<br>
Restas ankoraŭ kelkaj minutoj. Mi devas vidi ŝin ankoraŭ unu
fojon. Ni ne povas disiĝi tiel.</p>

<p class="staging">(<b>Fraŭlino Bernick</b> kaj <b>Dina</b>, ambaŭ kun manteloj, kaj la lasta
kun malgranda valizo ĉemane, venas de la supera pordo maldekstre.)</p>

<p>DINA<br>
Al li; al li!</p>

<p>FRAŬLINO BERNICK<br>
Jes, vi venu al li, Dina!</p>

<p>DINA<br>
Jen li estas!</p>

<p>JOHAN TØNNESEN<br>
Dina!</p>

<p>DINA<br>
Prenu min kun Vi!</p>

<p>JOHAN TØNNESEN<br>
Kio —!</p>

<p>FRAŬLINO HESSEL<br>
Vi volas?</p>

<p>DINA<br>
Jes, prenu min kun Vi! La aliulo skribis al mi, kaj diris, ke
ĉi-vespere publikiĝos por ĉiuj homoj —</p>

<p>JOHAN TØNNESEN<br>
Dina, — Vi ne amas lin?</p>

<p>DINA<br>
Mi neniam amis tiun homon. Mi ĵetos min en la fundon de la fjordo,
se li fariĝos mia fianĉo! Ho, kiel li subpremis min genuen
hieraŭ per siaj arogantaj vortoj! Kiel li igis min senti, ke li
tiris malestimindan estaĵon supren al si! Mi ne volas plu esti
malestimata. Mi volas vojaĝi. Ĉu mi povas sekvi Vin?</p>

<p>JOHAN TØNNESEN<br>
Jes, jes — kaj mil fojojn jes!</p>

<p>DINA<br>
Mi ne longe maloportunos Vin. Nur helpu min transen; helpu min per
komenca aranĝo —</p>

<p>JOHAN TØNNESEN<br>
Hura, tio certe aranĝiĝos, Dina!</p>

<p>FRAŬLINO HESSEL<br>
<span class="staging">(montras al la pordo de la konsulo)</span> Tŝŝ; mallaŭte, mallaŭte!</p>

<p>JOHAN TØNNESEN<br>
Dina, mi portos vin sur la manoj!</p>

<p>DINA<br>
Tion mi ne permesos. Mi volas porti min mem antaŭen; kaj tie transe
mi certe povos. Se mi nur eskapos de ĉi tie. Ho, tiuj sinjorinoj, —
Vi tion ne scias, — ankaŭ ili skribis al mi hodiaŭ; ili admonis
min aprezi mian feliĉon, kaj eksplikis al mi kian grandanimon li
montris. Morgaŭ kaj ĉiujn tagojn ili volas gardi min, por vidi ĉu
mi faras min digna al ĉio tio. Mi timas antaŭ tiu ega dececo!</p>

<p>JOHAN TØNNESEN<br>
Diru al mi, Dina, ĉu estas nur pro tio ke Vi forvojaĝos? Ĉu mi
estas nenio por Vi?</p>

<p>DINA<br>
Jes, Johan, Vi estas por mi pli ol ĉiuj aliaj homoj.</p>

<p>JOHAN TØNNESEN<br>
Ho Dina —!</p>

<p>DINA<br>
Ĉiuj ĉi tie diras, ke mi devas malami kaj abomeni Vin; ke estas mia
devo; sed mi ne komprenas tion pri devo; mi neniam venos al kompreno
de tio.</p>

<p>FRAŬLINO HESSEL<br>
Vi ankaŭ ne faru, infano!</p>

<p>FRAŬLINO BERNICK<br>
Ne, vi ne faru; kaj tial vi akompanu lin kiel lia edzino.</p>

<p>JOHAN TØNNESEN<br>
Jes, jes!</p>

<p>FRAŬLINO HESSEL<br>
Kion? Nun mi devas kisi vin, Marta! <em>Tion</em> mi ne atendis de <em>vi</em>.</p>

<p>FRAŬLINO BERNICK<br>
Ne, tion mi ja kredas: mi mem tion ne atendis. Sed iam tio devis
erupcii en mi. Ho, kiel ni ĉi tie suferas sub mistraktado pere de
kutimoj kaj statutoj! Ribelu kontraŭ tio, Dina. Fariĝu lia edzino.
Okazu io kio spitas ĉiun tiun kutimon kaj uzon.</p>

<p>JOHAN TØNNESEN<br>
Kion Vi respondas, Dina?</p>

<p>DINA<br>
Jes, mi volas esti Via edzino.</p>

<p>JOHAN TØNNESEN<br>
Dina!</p>

<p>DINA<br>
Sed unue mi volas labori, fariĝi io mem, kiel Vi tia estas. Mi ne
volas esti aĵo, kiu preniĝas.</p>

<p>FRAŬLINO HESSEL<br>
Jes, ĝuste; tiel estu.</p>

<p>JOHAN TØNNESEN<br>
Bone; mi atendas kaj esperas —</p>

<p>FRAŬLINO HESSEL<br>
— kaj gajnos, knabo! Sed nun surŝipen!</p>

<p>JOHAN TØNNESEN<br>
Jes, surŝipen! Ah, Lona, vi kara fratino, unu vorto; aŭskultu —
<span class="staging">(Li kondukas ŝin supren al la fono kaj parolas rapide al ŝi.)</span></p>

<p>FRAŬLINO BERNICK<br>
Dina, vi feliĉulino, — ke mi rigardu vin, — kisu vin ankoraŭ unu
fojon, — la lastan.</p>

<p>DINA<br>
Ne la lastan; ne, kara amata onklino, ni certe revidiĝos.</p>

<p>FRAŬLINO BERNICK<br>
Neniam! Promesu tion al mi, Dina, neniam revenu. <span class="staging">(kaptas ambaŭ
ŝiajn manojn kaj rigardas ŝin)</span> Nun vi iras al la feliĉo, vi amata
infano; — trans la maron! Ho, kiom ofte en la lerneja ĉambro mi
sopiris tien! Tie certe estas bele; pli granda ĉielo; la nuboj
flugas pli alte ol ĉi tie, pli libera aero refreŝigas super la
kapoj de la homoj —</p>

<p>DINA<br>
Ho, onklino Marta, iam vi postsekvos nin.</p>

<p>FRAŬLINO BERNICK<br>
Mi? Neniam; neniam. Ĉi tie mi havas mian etan vivotaskon, kaj nun mi
kredas ke certe mi fariĝos tute plene kio mi devas esti.</p>

<p>DINA<br>
Mi ne povas imagi disiĝi de vi.</p>

<p>FRAŬLINO BERNICK<br>
Aĥ, homo disiĝas de multe, Dina. <span class="staging">(kisas ŝin)</span> Sed tion vi neniam
spertos, dolĉa infano. Promesu al mi fari lin feliĉa.</p>

<p>DINA<br>
Mi ne volas ion promesi; mi malamas promesi; ĉio devas veni, kiel
ĝi povas.</p>

<p>FRAŬLINO BERNICK<br>
Jes, jes, ĝi ja devas; vi nur restu kiel vi estas, — vera kaj
fidela al vi mem.</p>

<p>DINA<br>
Tion mi volas, onklino.</p>

<p>FRAŬLINO HESSEL<br>
<span class="staging">(kaŝas en la poŝon kelkajn paperojn, kiujn <b>Johan</b> donis al ŝi)</span>
Bone, bone, mia kara knabo. Sed nun survoje.</p>

<p>JOHAN TØNNESEN<br>
Jes, nun ne estas tempo por perdi. Adiaŭ, Lona; dankon pro via amo.
Adiaŭ Marta, kaj dankon ankaŭ al vi pro via fidela amikeco.</p>

<p>FRAŬLINO BERNICK<br>
Adiaŭ, Johan! Adiaŭ, Dina! Kaj feliĉon al vi ĉiujn viajn tagojn!</p>

<p class="staging">(Ŝi kaj <b>fraŭlino Hessel</b> puŝas ilin al la pordo en la fono.
<b>Johan Tønnesen</b> kaj <b>Dina</b> iras malsupren tra la ĝardeno.
<b>Fraŭlino Hessel</b> fermas la pordon kaj altiras la kurtenon.)</p>

<p>FRAŬLINO HESSEL<br>
Nun ni estas solaj, Marta. Vi perdis ŝin kaj mi lin.</p>

<p>FRAŬLINO BERNICK<br>
Vi — lin?</p>

<p>FRAŬLINO HESSEL<br>
Ho, mi jam duone perdis lin tie transe. La knabo iris sopirante stari
sur propraj piedoj; tial mi kredigis al li, ke mi suferis pro
hejmveo.</p>

<p>FRAŬLINO BERNICK<br>
Tial? Jes, nun mi komprenas kial vi venis. Sed li volas postuli vin
reen, Lona.</p>

<p>FRAŬLINO HESSEL<br>
Maljuna duonfratino, — kio ŝi estu por li nun? — La viroj
disŝiras multade ĉirkaŭ si por atingi al la feliĉo.</p>

<p>FRAŬLINO BERNICK<br>
Foje okazas.</p>

<p>FRAŬLINO HESSEL<br>
Sed ni kuntenu, Marta.</p>

<p>FRAŬLINO BERNICK<br>
Ĉu mi povas io esti por vi?</p>

<p>FRAŬLINO HESSEL<br>
Kiuj pli? Ni du nutropatrinoj, — ĉu ni ne ambaŭ perdis niajn
infanojn? Nun ni estas solaj.</p>

<p>FRAŬLINO BERNICK<br>
Jes, solaj. Kaj tial vi ankaŭ sciu, — mi amis lin pli alte ol kion
ajn en la mondo.</p>

<p>FRAŬLINO HESSEL<br>
Marta! <span class="staging">(kaptas ŝian brakon)</span> Ĉu tio estas vero?</p>

<p>FRAŬLINO BERNICK<br>
La enhavo de mia tuta vivo kuŝas en tiuj vortoj. Mi amis lin kaj
atendis lin. Ĉiun someron mi atendis, ke li venus. Kaj jen li venis;
— sed li ne vidis min.</p>

<p>FRAŬLINO HESSEL<br>
Amis lin! Kaj vi mem estis tiu, kiu donis la feliĉon al li en la
manon.</p>

<p>FRAŬLINO BERNICK<br>
Ĉu mi ne donus al li la feliĉon? mi ja amis lin? Jes, mi amis lin.
Mia tuta vivo estis vivo por li, ekde kiam li forvojaĝis. Kiun
kaŭzon mi havis por la espero, vi pensas? Ho, mi kredas, ke mi tamen
havis iun kialon. Sed kiam li revenis, — estis kvazaŭ ĉio estas
forviŝita el lia memoro. Li ne vidis min.</p>

<p>FRAŬLINO HESSEL<br>
Estis Dina, kiu ombris por vi, Marta.</p>

<p>FRAŬLINO BERNICK<br>
Ja, ke ŝi tion faris. Je lia forvojaĝo ni estis samaĝuloj; kiam mi
revidis lin, — aĥ, tiu terura momento, — jen mi komprenis, ke mi
estas dek jarojn pli aĝa ol li. Li estis vivinta ekstere en la
vibranta sunlumo kaj suĉanta junecon kaj sanon el ĉiu spiro; kaj
ĉi ene mi sidis dume ŝpinante kaj ŝpinante —</p>

<p>FRAŬLINO HESSEL<br>
— la fadenon de lia feliĉo, Marta.</p>

<p>FRAŬLINO BERNICK<br>
Jes, estis oro, kion mi ŝpinis. Neniun amarecon! Ĉu ne, Lona, ni
estis por li du bonaj fratinoj?</p>

<p>FRAŬLINO HESSEL<br>
<span class="staging">(ĉirkaŭbrakas ŝin)</span> Marta!</p>

<p class="staging">(<b>Konsulo Bernick</b> elvenas de sia ĉambro.)</p>

<p>KONSULO BERNICK<br>
<span class="staging">(al la sinjoroj tie ene)</span> Jes, jes, estru pri la tuto, kiel vi volas.
Kiam la tempo venos, mi certe — <span class="staging">(fermas la pordon)</span> Aĥ, ĉu vi jen?
Aŭskultu, Marta, vi devas iomete ŝanĝi vestaĵojn. Kaj diru al
Betty, ke ŝi faru la samon. Mi ne deziras ian pompon, kompreneble;
nur beletan kun hejmeca fasono. Sed vi devas rapidiĝi.</p>

<p>FRAŬLINO HESSEL<br>
Kaj feliĉa, gaja mieno, Marta; ĝojajn okulojn vi devas briligi.</p>

<p>KONSULO BERNICK<br>
Ankaŭ Olaf malsupren venu; mi volas havi lin flanke de mi.</p>

<p>FRAŬLINO HESSEL<br>
Hm; Olaf —</p>

<p>FRAŬLINO BERNICK<br>
Mi diros al Betty. <span class="staging">(Ŝi eliras tra la plej supra pordo maldekstre.)</span></p>

<p>FRAŬLINO HESSEL<br>
Ja, nun estas do la granda solena momento veninta.</p>

<p>KONSULO BERNICK<br>
<span class="staging">(kiu maltrankvila iras tien kaj reen)</span> Jes, ĝi tiel estas.</p>

<p>FRAŬLINO HESSEL<br>
En tia momento viro devas senti sin fiera kaj feliĉa, mi opinias.</p>

<p>KONSULO BERNICK<br>
<span class="staging">(rigardas ŝin)</span> Hm!</p>

<p>FRAŬLINO HESSEL<br>
La tuta urbo ja iluminiĝos, mi aŭdas.</p>

<p>KONSULO BERNICK<br>
Jes, ili ekpensis tiaĵon.</p>

<p>FRAŬLINO HESSEL<br>
Ĉiuj asocioj sin prezenos kun siaj standardoj. Via nomo lumos en
fajro-literoj. Ĉi-nokte oni telegrafos al ĉiuj partoj de la lando:
“Ĉirkaŭata de sia feliĉa familio konsulo Bernick hodiaŭ ricevis
la omaĝon de siaj kuncivitanoj, kiel unu el la kolonoj de la socio”.</p>

<p>KONSULO BERNICK<br>
Tio okazos; kaj oni krios hura ekstere, kaj la amaso salute vokos min
al la pordo tie, kaj mi fariĝos devigata klini min kaj danki.</p>

<p>FRAŬLINO HESSEL<br>
Nu, <em>devigata</em> al tio —</p>

<p>KONSULO BERNICK<br>
Ĉu vi opinias, ke mi sentas min feliĉa en ĉi tiu momento?</p>

<p>FRAŬLINO HESSEL<br>
Ne, <em>mi</em> ne kredas, ke vi povas senti vin tiel tute feliĉa.</p>

<p>KONSULO BERNICK<br>
Lona, vi malestimas min.</p>

<p>FRAŬLINO HESSEL<br>
Ankoraŭ ne.</p>

<p>KONSULO BERNICK<br>
Vi eĉ ne rajtas tion. Ne rajtas <em>malestimi</em> min! — Lona, vi ne
povas imagi, kiel nedireble soleca mi staras ĉi tie en jena
kuntirita, kripligita socio, — kiel mi jaron post jaro devis redukti
mian postulon pri tute plenumiĝa vivotasko. Tio kion mi plenumis,
kvankam multspeca ĝi tamen aspektas! Pecaĵoj, — okupetaĵoj. Sed
aliaĵon aŭ ion pli oni ne toleras ĉi tie. Se mi volus iri paŝon
antaŭ la sentoj kaj la opinio, kiuj je tiu tempo estis reganta,
estus finite pri mia potenco. Ĉu vi scias, kio ni estas, ni, kiuj
estas konsiderataj la kolonoj de la socio? Ni estas la laboriloj de
la socio, ne pli, ne malpli.</p>

<p>FRAŬLINO HESSEL<br>
Kial vi tion vidas nur nun?</p>

<p>KONSULO BERNICK<br>
Ĉar mi lastatempe multe pripensis, — post kiam vi revenis, — kaj
pleje ĉi tiun vesperon. — Ho Lona, kial mi ne konis vin profunde
tiam — en la pasintaj tagoj.</p>

<p>FRAŬLINO HESSEL<br>
Kio sekve?</p>

<p>KONSULO BERNICK<br>
Neniam mi tiam rezignus pri vi; kaj se mi estus vin havinta, mi ne
starus, kie mi nun staras.</p>

<p>FRAŬLINO HESSEL<br>
Kaj ĉu vi ne pensas pri tio, kio <em>ŝi</em> estus povinta fariĝi por vi,
ŝi, kiun vi elektis en mia loko?</p>

<p>KONSULO BERNICK<br>
Mi almenaŭ scias, ke ŝi nenio fariĝis por mi el tio, kion mi
bezonis.</p>

<p>FRAŬLINO HESSEL<br>
Ĉar vi neniam dividis vian vivotaskon kun ŝi; ĉar vi neniam
starigis ŝin libera kaj vera en sia rilato al vi; ĉar vi igas ŝin
iri ĉi tie faladante sub la riproĉo pro la honto, kiun vi amasigis
sur ŝiajn proksimulojn.</p>

<p>KONSULO BERNICK<br>
Ja, ja, ja; ĉio devenas de la mensogo kaj malhonesteco.</p>

<p>FRAŬLINO HESSEL<br>
Kaj kial vi ne rompas kun tiu mensogo kaj malhonesteco?</p>

<p>KONSULO BERNICK<br>
Nun? Nun tio estas tro malfrue, Lona.</p>

<p>FRAŬLINO HESSEL<br>
Karsten, diru al mi, kian kontenton tiu ĉi ŝajno kaj trompo donas
al vi.</p>

<p>KONSULO BERNICK<br>
Al mi donas ĝi nenion. Mi pereos kiel tuta ĉi tiu mizerigita socio.
Sed elkreskos parencaro post ni; estas por mia filo, ke mi laboras;
estas por <em>li</em>, ke mi adaptigas vivotaskon. Venos tempo, kiam
enspiriĝos vero en la socian vivon, kaj sur ĝi li fondos pli
feliĉan estadon ol tiun de sia patro.</p>

<p>FRAŬLINO HESSEL<br>
Kun mensogo por fundamento? Pripensu kion vi donos al via filo
herede.</p>

<p>KONSULO BERNICK<br>
<span class="staging">(en subpremita malespero)</span> Mi donas al li mil fojojn da pli malbona
heredo ol vi scias. Sed iam tamen la kondamno devas cedi. Kaj tamen,
tamen — <span class="staging">(ekkriante)</span> Kiel vi povis akumuli ĉion tion sur mian kapon!
Sed nun tio jam okazis. Nun mi devas antaŭen. Vi <em>ne sukcesu</em>
frakasi min!</p>

<p class="staging">(<b>Hilmar Tønnesen</b>, kun malferma bileto en la mano, envenas rapide
kaj eturdite de dekstre.)</p>

<p>HILMAR TØNNESEN<br>
Sed tio ĉi ja estas —. Betty, Betty!</p>

<p>KONSULO BERNICK<br>
Kio nun? Ĉu ili jam venas?</p>

<p>HILMAR TØNNESEN<br>
Ne, ne; sed mi nepre devas paroli kun iu — <span class="staging">(Li eliras tra la supera
pordo maldekstre.)</span></p>

<p>FRAŬLINO HESSEL<br>
Karsten; vi parolas kvazaŭ ni venis por frakasi vin. Permesu do al
mi diri, el kia erco li estas, ĉi tiu perdita filo, kiun via morala
socio evitas kvazaŭ iun pestinfektitan. Li povas senesti de vi, ĉar
nun li estas forvojaĝinta.</p>

<p>KONSULO BERNICK<br>
Sed li revenos —</p>

<p>FRAŬLINO HESSEL<br>
Johan neniam revenos. Li forvojaĝis por ĉiam, kaj Dina kunvojaĝis.</p>

<p>KONSULO BERNICK<br>
Ne revenos? Kaj Dina kunvojaĝis kun li?</p>

<p>FRAŬLINO HESSEL<br>
Jes, por fariĝi lia edzino. Tiel tiuj du frapas la vizaĝon de via
deca socio, kiel mi iam — nu!</p>

<p>KONSULO BERNICK<br>
Forvojaĝis; — ankaŭ ŝi — kun “Indian Girl” —!</p>

<p>FRAŬLINO HESSEL<br>
Ne; tian karan kargon li ne kuraĝis konfidi al tiu malmorala bando.
Johan kaj Dina forvojaĝas per “La Palmo”.</p>

<p>KONSULO BERNICK<br>
Aĥ! Kaj do — senutile — <span class="staging">(iras rapide kaj malferme tiras la pordon
al sia ĉambro kaj krias enen)</span> Krap, haltigu “Indian Girl”; ĝi ne
devas forveli ĉi-vespere!</p>

<p>PLENRAJTIGITO KRAP<br>
<span class="staging">(interne)</span> “Indian Girl” jam velas surmare, sinjoro konsulo.</p>

<p>KONSULO BERNICK<br>
<span class="staging">(fermas la pordon kaj diras senforte)</span> Tro malfrue, — kaj senutile —</p>

<p>FRAŬLINO HESSEL<br>
Kion vi aludas?</p>

<p>KONSULO BERNICK<br>
Nenion, nenion. Foriru de mi —!</p>

<p>FRAŬLINO HESSEL<br>
Hm; vidu jen, Karsten. Johan dirigas al vi, ke li konfidas al mi la
nomon kaj famon, kiun li iam pruntedonis al vi, kaj ankaŭ <em>tiun</em>,
kiun vi rabis de li, dum li estis for. Johan silentas; kaj mi povas
agi kaj pretendi en tiu afero, kiel plaĉas al mi. Vidu, jen mi tenas
viajn du leterojn en mia mano.</p>

<p>KONSULO BERNICK<br>
Vi havas ilin! Kaj nun — nun vi volas — jam ĉi-vespere, — eble
kiam la standarda procesio —</p>

<p>FRAŬLINO HESSEL<br>
Mi ne revenis hejmen por riveli vin, sed por tremigi vin tiel, ke vi
libervole parolu. Mi ne sukcesis. Do restu staranta en la mensogo.
Jen vidu; mi ŝiras viajn leterojn en pecojn. Prenu la pecojn; jen vi
havas ilin. Nun estas nenio, kio atestas kontraŭ vi, Karsten. Nun vi
estas sekura; estu nun ankaŭ feliĉa, — se vi povos.</p>

<p>KONSULO BERNICK<br>
<span class="staging">(traskuita)</span> Lona, — kial vi tion ĉi ne pli frue faris! Nun estas
tro malfrue; nun la tuta vivo estas perdita por mi; mi ne povas
daŭrigi mian vivon post tiu ĉi tago.</p>

<p>FRAŬLINO HESSEL<br>
Kio estas okazinta?</p>

<p>KONSULO BERNICK<br>
Ne demandu. — Sed tamen mi <em>devas</em> vivi! Mi <em>volas</em> vivi — por
Olaf. Li restarigos ĉion kaj ĉion rebonigos —</p>

<p>FRAŬLINO HESSEL<br>
Karsten —! <span class="staging">(<b>Hilmar Tønnesen</b> rapide revenas)</span></p>

<p>HILMAR TØNNESEN<br>
Neniu trovebla; for; eĉ ne Betty!</p>

<p>KONSULO BERNICK<br>
Kio estas al vi?</p>

<p>HILMAR TØNNESEN<br>
Mi ne kuraĝas diri.</p>

<p>KONSULO BERNICK<br>
Kio estas? Vi nepre diru al mi!</p>

<p>HILMAR TØNNESEN<br>
Nu do; Olaf forkuris kun “Indian Girl”.</p>

<p>KONSULO BERNICK<br>
<span class="staging">(ŝanceliĝas malantaŭen)</span> Olaf — kun “Indian Girl”! Ne, ne!</p>

<p>FRAŬLINO HESSEL<br>
Jes, li estas! Nun mi komprenas —; mi vidis lin saltanta tra la
fenestro.</p>

<p>KONSULO BERNICK<br>
<span class="staging">(ĉe la pordo de sia ĉambro krianta senespere)</span> Krap, haltigu “Indian
Girl” por kiu ajn prezo!</p>

<p>PLENRAJTIGITO KRAP<br>
<span class="staging">(elvenas)</span> Neeblas, sinjoro konsulo. Kiel Vi povas imagi al Vi —?</p>

<p>KONSULO BERNICK<br>
Ni devas haltigi ĝin; Olaf estas surŝipe!</p>

<p>PLENRAJTIGITO KRAP<br>
Kion vi diras!</p>

<p>GRANDKOMERCISTO RUMMEL<br>
<span class="staging">(elvenas)</span> Olaf forkurinta? Neeblas!</p>

<p>KOMERCISTO SANDSTAD<br>
<span class="staging">(venas)</span> Li resendiĝos per la piloto, sinjoro konsulo.</p>

<p>HILMAR TØNNESEN<br>
Ne, ne; li skribis al mi; <span class="staging">(montras la bileton)</span> Li skribas, ke li
kaŝos sin en la kargo, ĝis ili estos sur libera maro.</p>

<p>KONSULO BERNICK<br>
Mi neniam plu vidos lin!</p>

<p>GRANDKOMERCISTO RUMMEL<br>
Ho, kia babilaĵo; forta kaj bona ŝipo, nove riparita —</p>

<p>KOMERCISTO VIGELAND<br>
<span class="staging">(kiu ankaŭ elvenis)</span> — de Via propra ŝipfarejo, sinjoro konsulo!</p>

<p>KONSULO BERNICK<br>
Mi neniam plu revidos lin, mi diras. Mi perdis lin, Lona, kaj — nun
mi vidas — ke mi neniam posedis lin. <span class="staging">(aŭskultas)</span> Kio estas tio?</p>

<p>GRANDKOMERCISTO RUMMEL<br>
Muziko. Nun venas la standardprocesio.</p>

<p>KONSULO BERNICK<br>
Mi ne povas, mi ne volas akcepti iun!</p>

<p>GRANDKOMERCISTO RUMMEL<br>
Pri kio vi pensas? Tute ne eblas.</p>

<p>KOMERCISTO SANDSTAD<br>
Neeblas, sinjoro konsulo; pripensu tion, kio estas por vi
endanĝerigita.</p>

<p>KONSULO BERNICK<br>
Kiom tio nun valoras por mi? Por kiu mi nun laboru?</p>

<p>GRANDKOMERCISTO RUMMEL<br>
Ĉu tiel vi povu demandi? Vi ja havas nin kaj la socio.</p>

<p>KOMERCISTO VIGELAND<br>
Jes, vera vorto.</p>

<p>KOMERCISTO SANDSTAD<br>
Kaj la konsulo do ne forgesas, ke ni —</p>

<p class="staging">(<b>Fraŭlino Bernick</b> venas tra la pordo maldekstra supre. La muziko
aŭdiĝas mallaŭte, fore malsupre en la strato.)</p>

<p>FRAŬLINO BERNICK<br>
Nun venas la procesio; sed Betty ne estas hejme; mi ne komprenas kie
ŝi —</p>

<p>KONSULO BERNICK<br>
Ne hejme! Jen vi vidas, Lona; neniun subtenon, nek en ĝojo, nek en
aflikto.</p>

<p>GRANDKOMERCISTO RUMMEL<br>
Fortiru la kurtenojn! Venu min helpi, sinjoro Krap. Venu ankaŭ vi,
sinjoro Sandstad. Bedaŭrinda afero, ke la familio ĝuste nun estas
disigita; tute kontraŭ la programo.</p>

<p class="staging">(La kurtenoj fortiriĝas de la fenestroj kaj la pordo. Oni vidas la
tutan straton iluminata. Sur la domo transstrata estas granda
tralumaĵo kun la enskribo: “Vivu Karsten Bernick, la kolono de nia
socio!”.)</p>

<p>KONSULO BERNICK<br>
<span class="staging">(paŝas malantaŭen eviteme)</span> For tio ĉi! Mi ne volas vidi tion!
Estingu, estingu!</p>

<p>GRANDKOMERCISTO RUMMEL<br>
Respekte demandite, ĉu vi ne estas tute prudenta?</p>

<p>FRAŬLINO BERNICK<br>
Kio estas al li, Lona?</p>

<p>FRAŬLINO HESSEL<br>
Tŝŝ! <span class="staging">(parolas mallaŭte kun ŝi)</span></p>

<p>KONSULO BERNICK<br>
For tiu mokanta enskribo, mi diras! Ĉu vi ne vidas, ke ĉiuj tiuj
lumoj elŝovas la langon al ni?</p>

<p>GRANDKOMERCISTO RUMMEL<br>
Ne, nun mi devas konfesi —</p>

<p>KONSULO BERNICK<br>
Ho, kion vi komprenas —! Sed mi, mi —! Ĉio tio estas lumo en
kadavrejo!</p>

<p>PLENRAJTIGITO KRAP<br>
Hm!</p>

<p>GRANDKOMERCISTO RUMMEL<br>
Ne, sed haltu nun, — vi tro afliktiĝas.</p>

<p>KOMERCISTO SANDSTAD<br>
La knabo faros vojaĝon trans la Atlantiko, kaj jen vi havos lin
reen.</p>

<p>KOMERCISTO VIGELAND<br>
Fidu al la mano de la ĉiopotenculo, sinjoro konsulo.</p>

<p>GRANDKOMERCISTO RUMMEL<br>
Kaj al la ŝipo, Bernick; ĝi ja ne estas subakviĝinda, mi scias.</p>

<p>PLENRAJTIGITO KRAP<br>
Hm —</p>

<p>GRANDKOMERCISTO RUMMEL<br>
Jes, se estus unu el tiuj naĝantaj kadavrokestoj, pri kiuj oni
aŭdas en la grandaj socioj —</p>

<p>KONSULO BERNICK<br>
Mi sentas miajn harojn griziĝi en ĉi tiu momento.</p>

<p class="staging">(<b>Sinjorino Bernick</b>, kun granda ŝalo super la kapo, envenas tra la
ĝardena pordo.)</p>

<p>SINJORINO BERNICK<br>
Karsten, Karsten, ĉu vi scias —?</p>

<p>KONSULO BERNICK<br>
Jes, mi scias —; sed vi, — vi, kiu nenion vidas, — vi, kiu ne
havas patrinan okulon por li —!</p>

<p>SINJORINO BERNICK<br>
Ho, aŭskultu do —!</p>

<p>KONSULO BERNICK<br>
Kial vi ne atentis pri li? Nun mi perdis lin. Redonu lin al mi, se vi
povas.</p>

<p>SINJORINO BERNICK<br>
Jes, mi povas; mi havas lin!</p>

<p>KONSULO BERNICK<br>
Vi havas lin!</p>

<p>LA SINJOROJ<br>
Ah!</p>

<p>HILMAR TØNNESEN<br>
Nu, tion mi ja pensis.</p>

<p>FRAŬLINO BERNICK<br>
Vi ricevis lin reen, Karsten!</p>

<p>FRAŬLINO HESSEL<br>
Jes, nun ankaŭ gajnu lin.</p>

<p>KONSULO BERNICK<br>
Vi havas lin! Ĉu estas vero, kion vi diras? Kie li estas?</p>

<p>SINJORINO BERNICK<br>
Tion vi ne scios, antaŭ ol vi estos lin pardoninta.</p>

<p>KONSULO BERNICK<br>
Ho ĉu, pardonis —! Sed kiel vi sciiĝis —?</p>

<p>SINJORINO BERNICK<br>
Ĉu vi ne kredas, ke patrino vidas? Mi estis en morta timo por ke vi
ion scius. Kelkaj vortoj kiujn li hazarde ekdiris hieraŭ —; kaj
ĉar lia ĉambro estis malplena, kaj dorsosako kaj vestaĵoj estis
for —</p>

<p>KONSULO BERNICK<br>
Jes, jes —?</p>

<p>SINJORINO BERNICK<br>
Mi kuris; trovis Aŭne; ni elvelis en lia velboato; la usona ŝipo
estis ekvelonta. Dank' al Dio ke ni venis en ĝusta tempo, — grimpis
surŝipen, — serĉis en la holdo, — trovis lin. Ho, Karsten, vi ne
devas puni lin!</p>

<p>KONSULO BERNICK<br>
Betty!</p>

<p>SINJORINO BERNICK<br>
Kaj ankaŭ ne Aŭne!</p>

<p>KONSULO BERNICK<br>
Aŭne? Kion vi scias pri li? Ĉu “Indian Girl” denove estas velanta?</p>

<p>SINJORINO BERNICK<br>
Ne, tio ja estas la afero —</p>

<p>KONSULO BERNICK<br>
Diru, diru!</p>

<p>SINJORINO BERNICK<br>
Aŭne estis same skuata kiel mi; la serĉo daŭris; mallumiĝis,
kaj la piloto protestis; kaj jen Aŭne kuraĝis — en via nomo —</p>

<p>KONSULO BERNICK<br>
Nu?</p>

<p>SINJORINO BERNICK<br>
Haltigi la ŝipon ĝis morgaŭ.</p>

<p>PLENRAJTIGITO KRAP<br>
Hm —</p>

<p>KONSULO BERNICK<br>
Ho, kia nedirebla feliĉo!</p>

<p>SINJORINO BERNICK<br>
Vi ne estas kolera?</p>

<p>KONSULO BERNICK<br>
Ho, kia supermezuro de feliĉo, Betty!</p>

<p>GRANDKOMERCISTO RUMMEL<br>
Vi do estas tro konscienca.</p>

<p>HILMAR TØNNESEN<br>
Jes, tuj kiam estas pri eta batalo kun la elementoj, ja — uf!</p>

<p>PLENRAJTIGITO KRAP<br>
<span class="staging">(supre ĉe la fenestroj)</span> Nun la procesio venas tra la ĝardena pordo,
sinjoro konsulo.</p>

<p>KONSULO BERNICK<br>
Jes, nun ili povas veni.</p>

<p>GRANDKOMERCISTO RUMMEL<br>
La tuta ĝardeno pleniĝas de homoj.</p>

<p>KOMERCISTO SANDSTAD<br>
La tuta strato estas plenŝtopita.</p>

<p>GRANDKOMERCISTO RUMMEL<br>
La tuta urbo estas surpiede, Bernick. Tio ĉi vere estas ardiga
momento.</p>

<p>KOMERCISTO VIGELAND<br>
Ni prenu tion per humila animo, sinjoro Rummel.</p>

<p>GRANDKOMERCISTO RUMMEL<br>
Ĉiuj standardoj estas kunportataj. Kia procesio! Jen la festkomitato
kun adjunkto Rørlund antaŭe.</p>

<p>KONSULO BERNICK<br>
Ke ili venu, mi diras!</p>

<p>GRANDKOMERCISTO RUMMEL<br>
Sed aŭskultu; la skuita animstato, en kiu vi estas —</p>

<p>KONSULO BERNICK<br>
Kiel?</p>

<p>GRANDKOMERCISTO RUMMEL<br>
Mi ne estos neinklina preni la vorton en via nomo.</p>

<p>KONSULO BERNICK<br>
Ne dankon; ĉi-vespere mi mem parolos.</p>

<p>GRANDKOMERCISTO RUMMEL<br>
Sed ĉu vi ankaŭ scias, kion vi devas diri?</p>

<p>KONSULO BERNICK<br>
Jes, fidu min, Rummel, — nun mi scias, kion mi devas diri.</p>

<p class="staging">(La muziko dumtempe ĉesis. La ĝardena pordo malfermiĝas. <b>Adjunkto
Rørlund</b> antaŭanta la festkomitaton entretas, akompanata de <b>kelkaj
dungitaj servistoj</b>, kiuj portas kovritan korbon. Post ili venas <b>la
burĝoj de la urbo</b> el ĉiuj tavoloj, tiom kiom trovas lokon en la
salono. Senfina nombro da standardoj kaj flagoj vidiĝas ekstere en
la ĝardeno kaj sur la strato.)</p>

<p>ADJUNKTO RØRLUND<br>
Alte estimata sinjoro konsulo! Mi vidas el la surprizo, kiu
pentriĝas en via vizaĝo, ke ni ĉi tie kiel neatenditaj gastoj
ŝovas nin enen al vi en vian feliĉan familian rondon, en vian pacan
hejmon, ĉirkaŭita de honestaj kaj agemaj amikoj kaj kuncivitanoj.
Sed estis por ni kora bezono porti al vi nian saluton. Ne estas
la unua fojo, ke tiaĵo okazas, tamen la unua fojo en tia vasta
mezuro. Ni multfoje portis al Vi nian dankon pro la ampleksa morala
fundamento, sur kiu Vi, tiel dirite, konstruis nian socion. Ĉi tiun
fojon ni salutas Vin ĉefe kiel la klarvidan, senlacan, neegoisman,
eĉ memoferan kuncivitanon, kiu kaptis la iniciativon por entrepreno,
kiu laŭ la opinio de ĉiuj spertuloj donos potencan antaŭenpuŝon
al la prospero kaj bonstato de tiu ĉi socio.</p>

<p>VOĈOJ INTER LA AMASO<br>
Bravo, bravo!</p>

<p>ADJUNKTO RØRLUND<br>
Sinjoro konsulo, dum vico da jaroj vi donis brilan ekzemplon al nia
urbo. Ĉi tie mi ne parolas pri via modela familia vivo, ankaŭ ne
pri Via senmakula morala konduto entute. Tiaĵoj estu referencitaj
al la sekreta ĉambreto kaj ne al la festsalono! Sed mi parolas pri
via burĝa aktiveco, tia, kia ĝi kuŝas malferma al ĉiuj okuloj.
Bone ekipitaj ŝipoj velas el viaj ŝipfarejoj, kaj montras la flagon
sur la plej foraj maroj. Multnombra kaj feliĉa laboristaro estimas
vin kiel patron. Vokante al vivo novajn profesiajn branĉojn vi
fondis la bonfarton de centoj da familioj. Per aliaj vortoj — Vi
estas la fundamenta kolono de tiu ĉi socio en eminenta signifo.</p>

<p>VOĈOJ<br>
Aŭskultu, aŭskultu, bravo!</p>

<p>ADJUNKTO RØRLUND<br>
Kaj ĝuste ĉi tiu malegoisma aspekto, kiu karakterizas ĉiun vian
konduton, estas tio, kio impresas tiel nedireble bonfare, precipe en
ĉi tiuj tempoj. Vi nun estas havigonta al ni — jes, mi ne hezitas
mencii la vorton prozaĵe kaj rekte — fervojon.</p>

<p>MULTAJ VOĈOJ<br>
Bravo! Bravo!</p>

<p>ADJUNKTO RØRLUND<br>
Sed tiu entrepreno aspekte renkontas malfacilaĵojn, precipe
diktitajn de malvastaj egoismaj celoj.</p>

<p>VOĈOJ<br>
Aŭskultu; aŭskultu!</p>

<p>ADJUNKTO RØRLUND<br>
Ne restis ja nesciate, ke certaj individoj, kiuj ne apartenas al nia
socio, estas antaŭvenintaj al la laboremaj burĝoj de nia loko, kaj
ekposediĝis de certaj avantaĝoj, kiuj rajte venus profite al nia
propra urbo.</p>

<p>VOĈOJ<br>
Jes, jes! Aŭskultu!</p>

<p>ADJUNKTO RØRLUND<br>
Tiu bedaŭrinda fakto estas kompreneble veninta al Via scio, sinjoro
konsulo. Sed tamen ne malpli vi persiste daŭrigas vian entreprenon,
bone sciante, ke ŝtatano ne nur atentu pri sia propra komunumo.</p>

<p>DIVERSAJ VOĈOJ<br>
Hm! Ne; ne! Jes; jes!</p>

<p>ADJUNKTO RØRLUND<br>
Do estas la homo kiel burĝo en la ŝtato, — la viro kiel li estu
kaj devas esti, — al kiu ni ĉi-vespere en vi salutu. Ke via
entrepreno fariĝu al vera kaj daŭra prospero por tiu ĉi socio!
La fervojo certe povos fariĝi vojo per kiu ni riskos alkonduki
ruinigajn elementojn de ekstere, sed ankaŭ fariĝi vojo, kiu rapide
kvitigas nin pri ili. Kaj de fiaj elementoj de ekstere ni ja ne
povas, eĉ nun, teni nin liberaj. Sed ke ni ĝuste nun ĉi tiun
festenan vesperon, post kio la onidiro sciigas, sukcese kaj pli
rapide ol atendite, kvitiĝis de tiaj elementoj —</p>

<p>VOĈOJ<br>
Tŝŝ! Tŝŝ!</p>

<p>ADJUNKTO RØRLUND<br>
— tion mi prenas kiel feliĉa antaŭdiro por la entrepreno. Ke mi
tuŝas tiun punkton ĉi <em>tie</em>, montras ke ni troviĝas en domo, kie
la etika postulo metiĝas pli alten ol la familia ligo.</p>

<p>VOĈOJ<br>
Aŭskultu! Bravo!</p>

<p>KONSULO BERNICK<br>
<span class="staging">(samtempe)</span> Permesu al mi —</p>

<p>ADJUNKTO RØRLUND<br>
Nur malmultaj vortoj ankoraŭ, sinjoro konsulo. Kion vi plenumis en
ĉi tiu komunumo, vi certe ne plenumis kun la subintenco, ke vi mem
el ĝi tirus realan avantaĝon. Sed etan signon de la rekonado de
viaj kuncivitanoj vi do ne rifuzos, kaj tion ja absolute ne en tiu
ĉi grava momento, kiam ni, laŭ la certigo de spertaj homoj, staras
ĉe la komenco de nova tempo.</p>

<p>MULTAJ VOĈOJ<br>
Bravo! Aŭskultu! Aŭskultu!</p>

<p class="staging">(Li donas al la dungitaj servistoj signon; ili alportas la korbon pli
proksimen; la membroj de la festkomitato dum tio, kio sekvas,
elprenas kaj prezentas la aĵojn pri kiuj paroliĝos.)</p>

<p>ADJUNKTO RØRLUND<br>
Nun estas do por ni la tasko prezenti al Vi arĝentan kafoservicon.
Ke ĝi beligu Vian tablon, kiam ni estontece kiel tiom ofte antaŭe,
kolektiĝos en tiu ĉi gastama domo. Kaj ankaŭ Vin, miaj sinjoroj,
kiuj tiel prete asistis al nia plej elstara civitano, ni petas
akcepti etan memoraĵon. Tiu ĉi arĝenta pokalo estas por Vi,
grandkomercisto Rummel. Vi ofte, en elokventaj vortoj, sub la tintado
de pokaloj defendis la burĝajn interesojn de tiu ĉi socio; ke vi
ofte trovu indajn okazaĵojn por levi kaj malplenigi ĉi tiun
pokalon. — Al Vi, sinjoro komercisto Sandstad, mi transdonas tiun
ĉi albumon kun fotografaĵoj de kuncivitanoj. Via konata kaj
rekonata humaneco metis vin en tiun agrablan staton nombri amikojn
ene en ĉiuj partioj en la socio. — Kaj al Vi, sinjoro komercisto
Vigeland, por ornamaĵo en via sekreta ĉambreto, mi povas prezenti
tiun ĉi doman predikaron sur veleno kaj en luksa bindo. Dum la
maturiganta influo de la jaroj vi atingis al serioza vivkoncepto;
Via agado en la ĉiutagaĵoj dum vico da jaroj estis purigita kaj
nobeligita de la penso pri tio pli alta kaj pri tio transa. <span class="staging">(turnas
sin al la amaso)</span> Kaj per tio ĉi, miaj amikoj, vivuon por konsulo
Bernick kaj liaj kunbatalantoj! Vivuon por la kolonoj de nia socio!</p>

<p>LA TUTA KUNVENARO<br>
Vivu konsulo Bernick! Vivu la kolonoj de la socio! Hura, hura, hura!</p>

<p>FRAŬLINO HESSEL<br>
Bonfeliĉon, bofrato!</p>

<p class="staging">(Atendoplena silento.)</p>

<p>KONSULO BERNICK<br>
<span class="staging">(komencas serioze kaj malrapide)</span> Miaj kuncivitanoj, — per via
prezidanto diriĝis, ke ni staras antaŭ la komenco de nova tempo, —
kaj mi esperas ke fariĝos tiel. Sed se tio okazu, ni devas proprigi
al ni la veron, — la veron, kiu ĝis ĉi-vespere, ĝenerale kaj en
ĉiuj rilatoj, estis sendoma en tiu ĉi socio.</p>

<p class="staging">(Surprizo inter la ĉirkaŭstarantoj.)</p>

<p>KONSULO BERNICK<br>
Mi devas nun komenci refutante la laŭdvortojn, per kiuj Vi,
adjunkto, laŭ kutimo kaj uzo ĉe tiaj okazaĵoj, superŝutis min. Mi
ne meritas ilin; ĉar ĝis hodiaŭ mi ne estis iu malegoisma viro.
Eĉ se mi ne ĉiam aspiris monan avantaĝon, mi tamen estas konscia,
ke avido kaj deziro al potenco, influo, prestiĝo estis la motiva
potenco en la plimulto de miaj agoj.</p>

<p>GRANDKOMERCISTO RUMMEL<br>
<span class="staging">(duonlaŭte)</span> Kio nun?</p>

<p>KONSULO BERNICK<br>
Vidalvide al miaj samburĝanoj mi ne riproĉas min; ĉar mi kuraĝas
ekstari en la antaŭa linio inter la plej lertaj ĉi tie ĉe ni.</p>

<p>MULTAJ VOĈOJ<br>
Jes, jes, jes!</p>

<p>KONSULO BERNICK<br>
Sed tio, pro kio mi riproĉas min mem estas, ke mi ofte pro
malforteco agis inside, ĉar mi konis kaj timis la emon de nia socio
videti malpurajn motivojn malantaŭ ĉio, kion homo ĉi tie
entreprenas. Kaj nun mi venas al la punkto, kiu koncernas tion ĉi.</p>

<p>GRANDKOMERCISTO RUMMEL<br>
<span class="staging">(maltrankvila)</span> Hm — hm!</p>

<p>KONSULO BERNICK<br>
Disvastiĝas onidiroj pri grandaj aĉetoj de bienoj supre en la
lando. Tiujn bienojn mi aĉetis, ĉiujn, mi sola.</p>

<p>DUONLAŬTAJ VOĈOJ<br>
Kion li diras? La konsulo? Konsulo Bernick?</p>

<p>KONSULO BERNICK<br>
Ĝis nun ili estas en mia mano. Kompreneble mi konfidis min al miaj
kunlaborantoj, la sinjoroj Rummel, Vigeland kaj Sandstad, kaj ni
samopiniis pri —</p>

<p>GRANDKOMERCISTO RUMMEL<br>
Ne estas vero! Pruvo — pruvo —!</p>

<p>KOMERCISTO VIGELAND<br>
Ni ne samopiniis pri io ajn!</p>

<p>KOMERCISTO SANDSTAD<br>
Ne, nun mi do devas diri —</p>

<p>KONSULO BERNICK<br>
Estas tute ĝuste; ni ankoraŭ ne samopiniis pri tio, kion mi volis
mencii. Sed mi certe esperas, ke la tri sinjoroj akordiĝos kun mi,
kiam mi rakontos, ke mi ĉi-vespere samopiniis kun mi mem, ke ĉi
tiuj bienoj ofertiĝos al ĝenerala mendo de akcioj; kiu ajn kiu
volas, povas preni parton en ili.</p>

<p>MULTAJ VOĈOJ<br>
Hura! Vivu konsulo Bernick!</p>

<p>GRANDKOMERCISTO RUMMEL<br>
<span class="staging">(mallaŭte al <b>konsulo Bernick</b>)</span> Kia fia perfido —!</p>

<p>KOMERCISTO SANDSTAD<br>
<span class="staging">(same)</span> Do trompis nin —!</p>

<p>KOMERCISTO VIGELAND<br>
Nu, do la diablo ŝiru —! Ho kruco, kion mi estas diranta?</p>

<p>LA AMASO<br>
<span class="staging">(ekstere)</span> Hura, hura, hura!</p>

<p>KONSULO BERNICK<br>
Silenton, miaj sinjoroj. Mi ne meritas ĉi tiun saluton; ĉar tio,
kion mi nun decidis, ne estis de komence mia intenco. Mia intenco
estis rezervi ĉion por mi mem, kaj mi daŭre havas la opinion, ke
ĉi tiuj bienoj plej bone estos utiligataj, se ili restos kune en unu
mano. Sed oni povas elekti. Se oni tion deziras, mi estas preta
administri ilin laŭ plej bona juĝo.</p>

<p>VOĈOJ<br>
Jes! Jes! Jes!</p>

<p>KONSULO BERNICK<br>
Sed unue miaj kuncivitanoj devas koni min ĝisfunde. Ke ĉiu opulo
esploru sin mem, kaj ke tio estu decidita, ke ekde ĉi-vespere
komenciĝas nova tempo. La malnova, kun sia ŝminkaĵo, kun sia
hipokriteco kaj sia falso, kun sia mensoga dececo kaj siaj mizeraj
konsideroj, staru por ni kiel muzeo, malferma por instruo; kaj al ĉi
tiu muzeo ni donacas, — ĉu ne, miaj sinjoroj? — la kafoservicon,
la pokalon kaj la albumon kaj la dompredikaron sur veleno kaj en
luksa bindaĵo.</p>

<p>GRANDKOMERCISTO RUMMEL<br>
Jes, kompreneble.</p>

<p>KOMERCISTO VIGELAND<br>
<span class="staging">(murmuras)</span> Ĉar Vi prenis la aliaĵojn, do —</p>

<p>KOMERCISTO SANDSTAD<br>
Bonvolu.</p>

<p>KONSULO BERNICK<br>
Kaj nun la ĉefa reguligo kun mia socio. Diriĝis ke fiaj elementoj
forlasis nin ĉi-vespere. Mi povas aldoni, kion oni ne scias: La viro
al kiu celiĝas, ne forvojaĝis sola; lin akompanis por fariĝi lia
edzino —</p>

<p>FRAŬLINO HESSEL<br>
<span class="staging">(laŭte)</span> Dina Dorf!</p>

<p>ADJUNKTO RØRLUND<br>
Ĉu!</p>

<p>SINJORINO BERNICK<br>
Kion vi diras! <span class="staging">(granda moviĝo)</span></p>

<p>ADJUNKTO RØRLUND<br>
Fuĝis? Forkurinta — kun <em>li!</em> Neeblas!</p>

<p>KONSULO BERNICK<br>
Por fariĝi lia edzino, sinjoro adjunkto. Kaj mi aldonas pli.
<span class="staging">(mallaŭte)</span> Betty, regu vin, kaj portu tion, kio nun venas. <span class="staging">(laŭte)</span>
Mi diras: Levu la ĉapelon por tiu viro; ĉar li grandanime prenis la
pekon de aliulo sur sin. Miaj samcivitanoj, mi volas penetri el la
malvero; ĝi estis preta venenigi ĉiun opan fibron en mi. Vi sciu
ĉion. <em>Mi</em> estis antaŭ dek kvin jaroj la kulpulo.</p>

<p>SINJORINO BERNICK<br>
<span class="staging">(malrapide kaj treme)</span> Karsten!</p>

<p>FRAŬLINO BERNICK<br>
<span class="staging">(same)</span> Aĥ, Johan —!</p>

<p>FRAŬLINO HESSEL<br>
Jen vi fine revenkis vin mem!</p>

<p class="staging">(Konsternita surprizo inter la ĉeestantaro.)</p>

<p>KONSULO BERNICK<br>
Jes, miaj samcivitanoj, mi estis la kulpulo, kaj li forvojaĝis. La
malicajn kaj malverajn onidirojn, kiuj poste disvastiĝis, ne povas
homa potenco kontraŭ-pruvi. Sed pro tio mi ne kuraĝas plendi.
Antaŭ dek kvin jaroj mi altiĝis pere de tiuj onidiroj; se mi nun
pro ili falu, pri tio ĉiu ajn konsideru en si mem.</p>

<p>ADJUNKTO RØRLUND<br>
Kia fulma frapo! La elstarulo de la urbo —! <span class="staging">(mallaŭte al <b>sinjorino
Bernick</b>)</span> Ho, kiel mi bedaŭras vin, sinjorino!</p>

<p>HILMAR TØNNESEN<br>
Kia konfeso! Nu, jen mi diru —!</p>

<p>KONSULO BERNICK<br>
Sed neniu decido ĉi-vespere. Mi petas ĉiu ajn iri al la sia, —
pripensi, — rigardi en si mem. Kiam trankvilo regas la animojn,
montriĝos, ĉu mi perdis aŭ gajnis parolante. Adiaŭ! Mi ankoraŭ
havas multon, multon por penti; sed tio koncernas nur mian
konsciencon. Bonan nokton! For la festa luksaĵo. Tion ni ĉiuj
sentas, ke tiaĵo ne havas sian ĝustan lokon ĉi tie.</p>

<p>ADJUNKTO RØRLUND<br>
Certe ne. <span class="staging">(mallaŭte al <b>sinjorino Bernick</b>)</span> Forkurinta! Ŝi do estis
al mi tute maldigna. <span class="staging">(duonlaŭte al la festkomitato)</span> Jes, miaj
sinjoroj, post tio ĉi mi opinias, ke plej bone estas, ke ni foriru
en kompleta silento.</p>

<p>HILMAR TØNNESEN<br>
Kiel oni de nun povu teni alte la standardon de la ideo, tio —. Uf!</p>

<p class="staging">(La informo intertempe iris flustre de buŝo al buŝo. Ĉiuj
partoprenantoj en la standarda procesio foriras tra la ĝardeno.
<b>Rummel, Sandstad</b> kaj <b>Vigeland</b> foriras dum vigla, sed mallaŭta
disputo. <b>Hilmar Tønnesen</b> ŝteliras elen dekstre. En silento restas
en la salono <b>konsulo Bernick, sinjorino Bernick, fraŭlino Bernick,
fraŭlino Hessel</b> kaj <b>plenrajtigito Krap</b>.)</p>

<p>KONSULO BERNICK<br>
Betty, ĉu vi havas pardonon por mi?</p>

<p>SINJORINO BERNICK<br>
<span class="staging">(rigardas lin ridete)</span> Sciu, Karsten, ke nun vi malfermis por mi la
plej ĝojan esperon dum multaj jaroj!</p>

<p>KONSULO BERNICK<br>
Kiel —?</p>

<p>SINJORINO BERNICK<br>
Dum multaj jaroj mi kredis, ke mi iam posedis vin, sed poste perdis
vin. Nun mi scias, ke mi neniam posedis vin; sed mi gajnu vin.</p>

<p>KONSULO BERNICK<br>
<span class="staging">(ĉirkaŭbrakas ŝin)</span> Ho, Betty, vi jam <em>gajnis</em> min! Tra Lona mi
unue lernis koni vin. Sed nun Olaf venu.</p>

<p>SINJORINO BERNICK<br>
Jes, nun vi ricevu lin. — Sinjoro Krap —!</p>

<p class="staging">(Ŝi parolas mallaŭte kun li en la fono. Li eliras tra la ĝardena
pordo. Dum tio kio sekvas estingiĝas laŭvice ĉiuj tralumaĵoj kaj
lumoj en la domoj.)</p>

<p>KONSULO BERNICK<br>
<span class="staging">(mallaŭte)</span> Dankon, Lona, vi savis la plej bonan en mi — kaj por mi.</p>

<p>FRAŬLINO HESSEL<br>
Ĉu ion alian mi volis?</p>

<p>KONSULO BERNICK<br>
Nu ĉu, — aŭ ĉu ne? Mi ne tute komprenas vin.</p>

<p>FRAŬLINO HESSEL<br>
Hm —</p>

<p>KONSULO BERNICK<br>
Do ne malamo? Ne venĝo? Kial vi do revenis transen?</p>

<p>FRAŬLINO HESSEL<br>
Malnova amikeco ne rustas.</p>

<p>KONSULO BERNICK<br>
Lona!</p>

<p>FRAŬLINO HESSEL<br>
Kiam Johan rakontis al mi tion pri la mensogo, mi ĵuris en mi mem:
La heroo de mia juneco staru libera kaj vera.</p>

<p>KONSULO BERNICK<br>
Ho, kiom malmulte mi mizera homo meritis tion de vi!</p>

<p>FRAŬLINO HESSEL<br>
Jes, se ni virinoj demandus pri la gajno, Karsten —!</p>

<p class="staging">(<b>Ŝipkonstruisto Aŭne</b> venas kun <b>Olaf</b> de la ĝardeno.)</p>

<p>KONSULO BERNICK<br>
<span class="staging">(al li renkonte)</span> Olaf!</p>

<p>OLAF<br>
Patro, mi promesas, ke mi neniam plu —</p>

<p>KONSULO BERNICK<br>
Forkuros?</p>

<p>OLAF<br>
Jes, jes, tion mi promesas al vi, patro.</p>

<p>KONSULO BERNICK<br>
Kaj mi promesas al vi, ke vi neniam ekhavos kaŭzon por tio. De nun
vi kresku, ne kiel heredanto de <em>mia</em> vivotasko, sed kiel tiu, kiu
mem havas vivotaskon atendanta.</p>

<p>OLAF<br>
Kaj ĉu mi ankaŭ rajtas fariĝi, kion mi volas?</p>

<p>KONSULO BERNICK<br>
Jes vi rajtas.</p>

<p>OLAF<br>
Dankon. Do mi ne volas fariĝi kolono de la socio.</p>

<p>KONSULO BERNICK<br>
Nu? Kial ne?</p>

<p>OLAF<br>
Ne, ĉar mi kredas, ke tio estas vere teda.</p>

<p>KONSULO BERNICK<br>
Vi fariĝu vi mem, Olaf; kaj la sekvo iru kiel ĝi povas. — Kaj Vi,
Aŭne —</p>

<p>ŜIPKONSTRUISTO AŬNE<br>
Mi scias, sinjoro konsulo; mi havas mian maldungon.</p>

<p>KONSULO BERNICK<br>
Ni daŭrigos kune, Aŭne; kaj pardonu al mi —</p>

<p>ŜIPKONSTRUISTO AŬNE<br>
Kiel? La ŝipo do ne forvelos ĉi-vespere.</p>

<p>KONSULO BERNICK<br>
Ĝi eĉ ne forvelos morgaŭ. Mi donis al Vi tro mallongan tempolimon.
Ĝi bezonas pli profundan inspekton.</p>

<p>ŜIPKONSTRUISTO AŬNE<br>
Okazu, sinjoro konsulo — kaj eĉ per novaj maŝinoj!</p>

<p>KONSULO BERNICK<br>
Tiel estu. Sed profunde kaj honeste. Estas multo ĉe ni, kiu bezonas
profundan kaj honestan riparon. Nun, bonan nokton, Aŭne.</p>

<p>ŜIPKONSTRUISTO AŬNE<br>
Bonan nokton, sinjoro konsulo; — kaj dankon, dankon, dankon! <span class="staging">(Li
eliras dekstre.)</span></p>

<p>SINJORINO BERNICK<br>
Nun ĉiuj estas for.</p>

<p>KONSULO BERNICK<br>
Kaj ni estas solaj. Mia nomo ne plu lumas per fajraj literoj; ĉiuj
lumoj estingiĝis en la fenestroj.</p>

<p>FRAŬLINO HESSEL<br>
Ĉu vi dezirus ilin denove eklumigitaj?</p>

<p>KONSULO BERNICK<br>
Ne por kiu ajn prezo en la mondo. Kie mi do estis! Vi timiĝos, kiam
vi scios tion. Nun estas kvazaŭ mi revenis al konscio post
veneniĝo. Sed mi tion sentas, — ke mi <em>povos</em> denove fariĝi juna
kaj freŝa. Ho, venu pli proksimen, — tuj apude ĉirkaŭ mi. Venu
Betty! Venu, Olaf, mia knabo! Kaj vi, Marta; — ŝajnas al mi, ke mi
ne vidis vin ĉiujn tiujn ĉi jarojn.</p>

<p>FRAŬLINO HESSEL<br>
Ne, tion mi efektive kredas; via socio estas socio de fraŭloanimoj;
vi ne vidas la virinon.</p>

<p>KONSULO BERNICK<br>
Vere, vere; kaj ĝuste tial, — nu, <em>tio</em> staras fikse, Lona, — vi
ne forvojaĝos de Betty kaj mi.</p>

<p>SINJORINO BERNICK<br>
Ne, Lona, tion vi ne devas!</p>

<p>FRAŬLINO HESSEL<br>
Ne, kiel mi povus defendi forvojaĝo de vi, junuloj, kiuj komencos
establi hejmon? Ĉu mi ne estas eduka patrino? Mi kaj vi, Marta, ni
du maljunaj onklinoj —. Por kio vi rigardas?</p>

<p>FRAŬLINO BERNICK<br>
Kiel la ĉielo klariĝas. Kiel lumas super la maro. “La Palmo” havas
la feliĉon kun si.</p>

<p>FRAŬLINO HESSEL<br>
Kaj la feliĉon surŝipe.</p>

<p>KONSULO BERNICK<br>
Kaj ni — ni havas longan seriozan labortagon atendanta; pleje mi.
Sed ke ĝi venu; kunigu vin dense al mi, vi fidelaj veroamaj virinoj.
<em>Tion</em> mi ankaŭ lernis dum tiuj ĉi tagoj: Estas vi virinoj, kiuj
estas la kolonoj de la socio.</p>

<p>FRAŬLINO HESSEL<br>
Do vi lernis kadukan saĝon, bofrato. <span class="staging">(metas la manon peze sur lian
ŝultron)</span> Ho ne; la spiritoj de vero kaj libereco, — <em>tiuj</em> estas la
kolonoj de la socio.</p>

<p style="text-align:center;font-weight:bolder;">Kurteno</p>
</div>







<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK LA KOLONOJ DE LA SOCIO: DRAMO EN KVAR AKTOJ ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
