<!DOCTYPE html>
<html lang="eo">
<head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><link href="images/cover.jpg" rel="icon" type="image/x-cover" id="id-5127980244545833670">
<title>
    Makbeto
  </title>
<style>a:hover {
    color: red
    }
a:link {
    color: blue;
    text-decoration: none
    }
a:visited {
    color: blue;
    text-decoration: none
    }
body {
    margin-left: 14%;
    margin-right: 10%;
    text-align: justify
    }
h1, h2, h3 {
    text-align: center;
    font-size: 100%;
    font-weight: normal;
    margin-bottom: 3ex;
    margin-top: 0
    }
img {
    border: 0;
    margin-bottom: 0;
    margin-top: 0
    }
p {
    margin-bottom: 3ex;
    margin-top: 0
    }
sup {
    font-style: normal;
    font-size: 80%
    }
table {
    border-collapse: collapse
    }
td {
    padding: 0 0.5em;
    text-align: left;
    vertical-align: top;
    border: 0
    }
.smaller > p {
    margin-bottom: 1.5ex
    }
p.sp0 {
    margin-bottom: 0
    }
p.stanza {
    margin-top: 2ex
    }
.poem > p {
    margin-bottom: 0;
    padding-left: 3em;
    text-indent: -3em;
    text-align: left
    }
.sp2, div.sp2 {
    margin-bottom: 3ex
    }
.sp3, div.sp3, table.sp3 {
    margin-bottom: 4.5ex
    }
.sp4 {
    margin-bottom: 6ex
    }
.sp5, div.sp5 {
    margin-bottom: 7.5ex
    }
.sc {
    font-variant: small-caps
    }
.xx-smaller {
    font-size: 58%
    }
.smaller {
    font-size: 83%
    }
.larger {
    font-size: 120%
    }
.xx-larger {
    font-size: 182%
    }
.xxxx-larger {
    font-size: 249%
    }
.gsp {
    letter-spacing: 0.2em
    }
.bq1 {
    margin-left: 3%;
    margin-right: 3%
    }
.fcenter {
    margin: auto
    }
.fnote {
    position: absolute;
    top: auto;
    right: 88%;
    vertical-align: super;
    font-size: 66%;
    text-align: right
    }
.foot {
    margin-left: -2%
    }
.smaller .pagenum {
    font-size: 100%
    }
div.poemc25 {
    margin-left: auto;
    margin-right: auto;
    width: 25em
    }
.ac {
    text-align: center
    }
.ar {
    text-align: right
    }
.mc {
    margin: 0 auto;
    max-width: 99%
    }
.vmi {
    vertical-align: middle
    }
.pl0 {
    padding-left: 0
    }
@media screen, print {
    .poem {
        margin-left: 8em;
        margin-right: 8em;
        margin-bottom: 3ex;
        text-align: left
        }
    .w5 {
        width: 5%
        }
    .w10 {
        width: 10%
        }
    .w25 {
        width: 25%
        }
    .w50 {
        width: 50%
        }
    }
@media handheld {
    body {
        margin-left: 1%;
        margin-right: 1%
        }
    .poem {
        margin-left: 1em;
        margin-right: 1em;
        margin-bottom: 3ex;
        text-align: left
        }
    div.w5 {
        width: 10%
        }
    div.w10 {
        width: 20%
        }
    div.w25 {
        width: 50%
        }
    table.w50 {
        width: 99%
        }
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="Makbeto">
<meta name="dc.language" content="eo">
<meta name="dcterms.source" content="https://www.gutenberg.org/files/47913/47913-h/47913-h.htm">
<meta name="dcterms.modified" content="2024-11-20T10:49:34.979630+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/47913">
<meta name="dc.creator" content="Shakespeare, William, 1564-1616">
<meta name="marcrel.trl" content="Lambert, D. H. (Daniel Henry), 1852-1930">
<meta name="dc.subject" content="Tragedies">
<meta name="dc.subject" content="Regicides -- Drama">
<meta name="dc.subject" content="Macbeth, King of Scotland, active 11th century -- Drama">
<meta name="dc.subject" content="Scotland -- Kings and rulers -- Drama">
<meta name="dcterms.created" content="2015-01-08">
<meta name="generator" content="Ebookmaker 0.12.47 by Project Gutenberg">
<meta property="og:title" content="Makbeto">
<meta property="og:type" content="Text">
<meta property="og:url" content="https://www.gutenberg.org/cache/epub/47913/pg47913-images.html">
<meta property="og:image" content="https://www.gutenberg.org/cache/epub/47913/pg47913.cover.medium.jpg">
</head>
<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">Makbeto</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: Makbeto</p>
<div id="pg-header-authlist">
<p><strong>Author</strong>: William Shakespeare</p>

<p><strong>Translator</strong>: D. H. Lambert</p>
</div>
<p><strong>Release date</strong>: January 8, 2015 [eBook #47913]<br>
                Most recently updated: October 24, 2024</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly, Brenda Lewis, Keith Edkins and the<br>
        Online Distributed Proofreading Team at http://www.pgdp.net<br>
        (This book was produced from scanned images of public<br>
        domain material from the Google Print project.)</p>

</div><div id="pg-start-separator">
<span>*** START OF THE PROJECT GUTENBERG EBOOK MAKBETO ***</span>
</div></section><div></div>
<div class="ac w25 fcenter sp2">
<a href="images/mk_rubando.png" id="id-288859757292785439"><img alt="rubando" src="images/mk_rubando.png" style="width:100%" title="rubando" id="img_images_mk_rubando.png"></a>
</div>
<p class="ac" style="margin-bottom:3.8ex;">SHAKESPEARE</p>
<h1 class="ac" style="margin-bottom:3.8ex;"> <span class="xxxx-larger"><span class="gsp">MAKBETO</span></span></h1>
<p class="ac"><span class="smaller">Tradukita de</span></p>
<p class="ac">D. H. LAMBERT, B. A. (Oxford)</p>
<p class="ac"><span class="smaller">Fratulo de la Brita Esperantista Asocio<br>
  Profesoro aprobita de la S. F. p. p. E.</span></p>
<div class="ac w10 fcenter sp2">
<a href="images/mk_vinjeto.png" id="id-9204858775854934632"><img alt="vinjeto" src="images/mk_vinjeto.png" style="width:100%" title="vinjeto" id="img_images_mk_vinjeto.png"></a>
</div>
<p class="ac" style="margin-bottom:0.7ex;"><span class="larger">PARIS</span></p>
<p class="ac" style="margin-bottom:0.5ex;">LIBREJO HACHETTE KAJ K<sup>io</sup></p>
<p class="ac" style="margin-bottom:1.4ex;"><span class="smaller">79, <span class="smaller">BOULEVARD SAINT-GERMAIN</span>, 79</span></p>
<p class="ac" style="margin-bottom:0.1ex;">1908</p>
<p class="sp5 ac" style="margin-bottom:3.8ex;"><span class="xx-smaller">Tous droits
  réservés.</span></p>
<p class="sp5 ac"><span class="gsp">AL LA FRANCA ESPERANTISTARO</span></p>
<h2 class="sp3 ac" style="margin-bottom:1.4ex;"> <span class="larger">ANTAŬPAROLO.</span></h2>
<p><i>El la kvar famekonataj tragedioj, «Hamleto» prezentas al ni la karakteron de homo,
  kontraŭbatalanta kontraŭ grava devo, por kies plenumo li sin sentas tro malforta,
  «Otelo» la terurajn rezultatojn de ĝeloza spirito, «Julio Cezaro» la funkciadon internan de
  nobla animo (tiu de Bruto), kiu sin dediĉas al la supermezura tasko de patrujamulo,
  alvokita al la restarigo de popolaj rajtoj: «Makbeto» tamen ekscitas nian simpation al bravulo,
  ankaŭ patrujamulo, sed kiu, antaŭenpuŝata de sia edzino kaj de povoj
  supernaturaj, atingas la celon de sia ambicio per krimoj, spite la avertado de sia konscienco. La
  moralaĵo ne bezonas klarigon, kaj rememorigas al ni la Nemesison de la grandaj antikvaj
  grekaj dramoj, kiu ĉiam sekvas la postsignojn de malbonfarintoj. En neniu parto de nia
  nacia poeto sin trovas pli belaj frazaroj, pli brila imagado, pli profunda kono de la homa
  naturo.</i></p>
<p><i>Mi forlasas mian gravan taskon al la indulga tralegado de la Esperantistaro.</i></p>
<p class="sp5 ar"><span class="sc">D. H. Lambert.</span></p>
<p class="ac" style="margin-bottom:2.8ex;"><span class="xx-larger">MAKBETO</span></p>
<p class="sp5 ac" style="margin-bottom:2.8ex;"><span class="smaller">Dramo en kvin
  aktoj</span></p>
<h2 class="sp4 ac" style="margin-bottom:1.4ex;"> <span class="larger">PERSONOJ</span></h2>
<table class="sp3 mc w50" title="Personoj" data-summary="Personoj">
<tbody><tr>
<td>DUNKANO, reĝo de Skotlando.</td>
</tr>
<tr>
<td style="padding:0">
<table class="pl0" title="Personoj" data-summary="Personoj">
<tbody><tr>
<td>MALKOMO<br>
            DONALBENO</td>
<td class="vmi"><img alt="brace" src="images/rbrace2.png" style="height:4.5ex; width:0.6em;" id="img_images_rbrace2.png"></td>
<td class="vmi">nobeloj de Skotlando.</td>
</tr>
</tbody></table>
</td>
</tr>
<tr>
<td style="padding:0">
<table class="pl0" title="Personoj" data-summary="Personoj">
<tbody><tr>
<td>MAKBETO<br>
            BANKVO</td>
<td class="vmi"><img alt="brace" src="images/rbrace2.png" style="height:4.5ex; width:0.6em;" id="img_images_rbrace2.png_1"></td>
<td class="vmi">nobeloj de Skotlando.</td>
</tr>
</tbody></table>
</td>
</tr>
<tr>
<td style="padding:0">
<table class="pl0" title="Personoj" data-summary="Personoj">
<tbody><tr>
<td>MAKDUFO<br>
            LENOKSO<br>
            ROSSO<br>
            MENTETO<br>
            ANGUSO<br>
            KATNESO</td>
<td class="vmi"><img alt="brace" src="images/rbrace6.png" style="height:14.5ex; width:0.6em;" id="img_images_rbrace6.png"></td>
<td class="vmi">nobeloj de Skotlando.</td>
</tr>
</tbody></table>
</td>
</tr>
<tr>
<td>FLEANCO, filo de Bankvo.<br>
      SIVARDO, grafo de Nordhumberlando, generalo de la angla militistaro.<br>
      JUNA SIVARDO, filo de la grafo de Nordhumberlando.<br>
      SETONO, oficiro el la sekvantaro de Makbeto.<br>
      FILO DE MAKDUFO.<br>
      ANGLA KURACISTO.<br>
      SKOTA KURACISTO.<br>
      SERĜENTO.<br>
      PORDISTO.<br>
      MALJUNULO.<br>
      ŜIA GRAFINA MOŜTO MAKBETO.<br>
      ŜIA GRAFINA MOŜTO MAKDUFO.<br>
      SINJORINO el la sekvantaro de Ŝia Grafina Moŝto Makbeto.<br>
      HEKATEO.<br>
      TRI SORĈISTINOJ.<br>
      Nobeloj, sinjoroj, oficiroj, soldatoj, mortigistoj, servistoj kaj sendatoj.<br>
      La Spirito de Bankvo, kaj aliaj fantomoj.</td>
</tr>
</tbody></table>
<p class="sp5 ac"><i>La agado havas lokon en Skotlando; escepte je la fino de la kvara akto, kiam
  ĝi havas lokon en Anglujo.</i></p>
<p class="sp5 ac" style="margin-bottom:4.8ex;"><span class="xxxx-larger">MAKBETO</span></p>
<h2 class="sp3 ac" style="margin-bottom:3.8ex;" title="Akto I."> <span class="larger">AKTO
  UNUA</span></h2>
<h3 class="ac" style="margin-bottom:1.8ex;" title="Sceno I."> <span class="smaller">SCENO
  UNUA</span></h3>
<p class="ac"><b>Vasta erikejo. Fulmotondras.</b></p>
<p class="sp3 ac"><span class="smaller"><span class="smaller">Venas <span class="larger">TRI
  SORĈISTINOJ</span>.</span></span></p>
<div class="poem poemc25 sp3">
<p>UNUA SORĈISTINO.</p>
<p class="stanza">Ĉu ni, dum la fulmo skuas</p>
<p>Kverkojn, kaj la tondro bruas,</p>
<p>Nin revidos?</p>
<p class="stanza">DUA SORĈISTINO.</p>
<p class="stanza" style="margin-left:4.55em">Post movado</p>
<p>Kaj batiĝ' de batalado.</p>
<p class="stanza">TRIA SORĈISTINO.</p>
<p class="stanza">Tiam nia reeliro</p>
<p>Estos antaŭ sunsubiro.</p>
<p class="stanza">UNUA SORĈISTINO.</p>
<p class="stanza">Kie?</p>
<p class="stanza">DUA SORĈISTINO.</p>
<p class="stanza" style="margin-left:1.75em">Sur la erikejo.</p>
<p class="stanza">TRIA SORĈISTINO.</p>
<p class="stanza">Kun Makbet' la renkontejo.</p>
<p class="stanza">UNUA SORĈISTINO.</p>
<p class="stanza">Venas mi, ho katspirito!</p>
<p class="stanza">DUA SORĈISTINO.</p>
<p class="stanza">Bufspirito vokas min. Baldaŭ, baldaŭ!</p>
<p class="stanza">ĈIUJ.</p>
<p class="stanza">La malbelo estas bela</p>
<p>Al ni, kaj la bel' malbela.</p>
<p>Flugu ni tra la aero,</p>
<p>L' abomena atmosfero.</p>
<p style="text-align:right"><span class="smaller">Sorĉistinoj malaperas.</span></p>
</div>
<h3 class="ac" style="margin-bottom:1.8ex;" title="Sceno II."> <span class="smaller">SCENO
  DUA</span></h3>
<p class="ac"><b>Tendaro apud Foreso.</b></p>
<p class="sp3 ac"><span class="smaller">Trumpetado post la scenejo. Venas la reĝo <span class="larger">DUNKANO</span>, <span class="larger">MALKOMO</span>, <span class="larger">DONALBENO</span>, <span class="larger">LENOKSO</span>, kun sia sekvantaro. Ili
  renkontas vunditan serĝenton.</span></p>
<div class="poem poemc25 sp3">
<p>DUNKANO.</p>
<p class="stanza">Ho, kiu estas tiu sangkovrito?</p>
<p>Li ŝajne povos doni la plej novan</p>
<p>Rakonton pri l' ribelo.</p>
<p class="stanza">MALKOMO.</p>
<p class="stanza" style="margin-left:8.40em">Tiu estas</p>
<p>Serĝento, kiu kun bravec' batalis,</p>
<p>Por ke mi ne kaptiĝu per la manoj</p>
<p>De malamikoj.</p>
<p class="stanza" style="margin-left:4.90em">Mi salutas vin,</p>
<p>Vi kuraĝulo, mia kamarado.</p>
<p>Klarigu al la reĝo, kiel staris</p>
<p>L' afero, kiam vi forlasis ĝin.</p>
<p class="stanza">SERĜENTO.</p>
<p class="stanza">La rezultato ŝajnis same duba,</p>
<p>Ol kiam forta paro da naĝantoj,</p>
<p>Plektitaj kune per la lacaj brakoj,</p>
<p>Malhelpas la ekzercon de l' naĝarto.</p>
<p>La senkompata Makdonaldo (inda</p>
<p>Je l' nom' de ribelanto, ĉar spiriton</p>
<p>Li havas la malbonan de l' diablo)</p>
<p>Aregon amasigis konfuzitan</p>
<p>El sia okcidenta insularo,</p>
<p>Kaj per la helpo de ŝanĝema sorto</p>
<p>La malbenito jam sukcesis.—Tamen</p>
<p>Makbeto,—kiu plene la titolon</p>
<p>Meritas de heroo,—glav' en mano,</p>
<p>Jam sangkolora pro senĉesaj agoj</p>
<p>De batalad', bravulo sen komparo</p>
<p>Eltranĉis vojon inter batalantoj,</p>
<p>Ĝis Makdonaldon li, vizaĝo kontraŭ</p>
<p>Vizaĝo, ekatakis, kaj rapide</p>
<p>Li senceremonie lian kapon,</p>
<p>Laŭ du duonoj distranĉitan, fiksis</p>
<p>Sur la remparojn de kastelo nia.</p>
<p class="stanza">DUNKANO.</p>
<p class="stanza">Ho kuraĝulo, mia brava kuzo!</p>
<p class="stanza">SERĜENTO.</p>
<p class="stanza">Kiel ŝippereigaj fulmotondroj</p>
<p>Naskiĝas en kvieta regiono,</p>
<p>En kiu la ĝojiga suno brilas,</p>
<p>Tiel de l' fonto mem de la feliĉo</p>
<p>Aperis malfeliĉo:—reĝo nobla,</p>
<p>Apenaŭ la justec' la insulanojn</p>
<p>Devigis kuri, kiam jen la reĝo</p>
<p>De Norveguj' l' okazon profitante,</p>
<p>Kun bataliloj nove poluritaj,</p>
<p>Kaj fortaj kaj senlacaj soldataroj</p>
<p>Komencis nin ataki.</p>
<p class="stanza">DUNKANO.</p>
<p class="stanza" style="margin-left:7.00em">Ĉu ne tio</p>
<p>Timigis Bankvon kaj Makbeton?</p>
<p class="stanza">SERĜENTO.</p>
<p class="stanza" style="margin-left:10.50em">Vere,</p>
<p>Sammaniere kiel la paseroj</p>
<p>Timigas aglojn, la lepor' leonon!</p>
<p>Por al vi doni la rakonton veran:</p>
<p>Kun la fortego de l' Vulkan' forĝanta,</p>
<p>Je l' malamikoj ili martelumis,</p>
<p>Kvazaŭ banontaj sin en ruĝa sango,</p>
<p>Kaj konstruontaj domon el kranioj;</p>
<p>Sed mi ne scias—mi svenema estas—</p>
<p>Alportu kuracilojn por la vundoj.</p>
<p class="stanza">DUNKANO.</p>
<p class="stanza">Paroloj viaj kaj la vundoj vin</p>
<p>Honorindigas. Ho! la kuracistojn</p>
<p>Venigu!</p>
<p style="text-align:right"><span class="smaller">Eniras Rosso.</span></p>
<p>Sed kiu venas?</p>
<p class="stanza">MALKOMO.</p>
<p class="stanza" style="margin-left:5.25em">L' inda Graf' de Rosso.</p>
<p class="stanza">LENOKSO.</p>
<p class="stanza">Mieno lia montras maltrankvilon,</p>
<p>Kvazaŭ strangaĵojn li rakontos.</p>
<p class="stanza">ROSSO.</p>
<p class="stanza" style="margin-left:11.90em">Dio</p>
<p>La reĝon gardu!</p>
<p class="stanza">DUNKANO.</p>
<p class="stanza" style="margin-left:5.95em">Nobla graf', de kie</p>
<p>Vi venas?</p>
<p class="stanza">ROSSO.</p>
<p class="stanza" style="margin-left:3.50em">De Fiflando, alta reĝo.</p>
<p>Kie fiere flirtas la standardoj</p>
<p>Norvegaj, insultante la landanojn</p>
<p>Per la malvarma ventumado sia.</p>
<p>La reĝo mem kun granda soldataro,</p>
<p>Helpate de senhonta perfidulo,</p>
<p>Graf' de Kordor', komencis la batalon,</p>
<p>Ĝis, kvazaŭ sub la ŝildo de Belono,</p>
<p>Makbeto kontraŭstaris lian forton,</p>
<p>Kaj, en armaĵ' de l' kapo ĝis piedoj,</p>
<p>Al glav' de l' ribelanto sian glavon</p>
<p>Kuraĝe prezentante, fine restis</p>
<p>Venkinto.</p>
<p class="stanza">DUNKANO.</p>
<p class="stanza" style="margin-left:3.50em">Senmezure mi gratulas.</p>
<p class="stanza">ROSSO.</p>
<p class="stanza">Nun Sveno, reĝo de la Norvegujo,</p>
<p>Proponas la ĉesigon de l' batalo,</p>
<p>Por enterigi siajn mortigitojn;</p>
<p>Sed ni konsentis nur kondiĉe, ke</p>
<p>Li el la reĝa kest' dek mil dolarojn</p>
<p>Elspezu, por profito de la ŝtato.</p>
<p class="stanza">DUNKANO.</p>
<p class="stanza">Neniam plu la grafo de Kordoro</p>
<p>Malbonon faros kontraŭ nia lando;</p>
<p>Proklamu, ke li tuj ekzekutadon</p>
<p>Suferos, kaj Makbeto anstataŭos</p>
<p>Lin pri titolo kaj pri havo liaj.</p>
<p class="stanza">ROSSO.</p>
<p class="stanza">Ordonoj viaj baldaŭ plenumiĝos.</p>
<p class="stanza">DUNKANO.</p>
<p class="stanza">Makbet' rekompencinda nun posedos</p>
<p>De li perditajn juste la honorojn.</p>
<p class="stanza" style="text-align:right"><span class="smaller">Ĉiuj foriras.</span></p>
</div>
<h3 class="ac" style="margin-bottom:1.8ex;" title="Sceno III."> <span class="smaller">SCENO
  TRIA</span></h3>
<p class="ac"><b>Erikejo. Tondro bruas.</b></p>
<p class="sp3 ac"><span class="smaller">Venas la <span class="larger">TRI
  SORĈISTINOJ</span>.</span></p>
<div class="poem poemc25 sp3">
<p>UNUA SORĈISTINO.</p>
<p class="stanza">Kien vi iris, fratino?</p>
<p class="stanza">DUA SORĈISTINO.</p>
<p class="stanza">Por mortigi porkojn.</p>
<p class="stanza">TRIA SORĈISTINO.</p>
<p class="stanza">Fratino, kien vi?</p>
<p class="stanza">UNUA SORĈISTINO.</p>
<p class="stanza">Maristedzino havis sur genuoj</p>
<p>Kaŝtanojn, manĝadante, manĝadante.</p>
<p>«Ho, al mi donu» diris mi. «Foriru»,</p>
<p>Senhonte la malbelulino kriis!</p>
<p>Foriris ŝia edzo al Alepo,</p>
<p>Ŝipestro de la Tigro:</p>
<p>Sed ha! sen velo aŭ remilo,</p>
<p>Travojaĝante en kribrilo,</p>
<p>Mi venĝos min al ŝi.</p>
<p class="stanza">DUA SORĈISTINO.</p>
<p class="stanza">Mi al vi donos fortan venton.</p>
<p class="stanza">UNUA SORĈISTINO.</p>
<p class="stanza">Koran dankon kaj konsenton.</p>
<p class="stanza">TRIA SORĈISTINO.</p>
<p class="stanza">Duan venton donos mi.</p>
<p class="stanza">UNUA SORĈISTINO.</p>
<p class="stanza">Mi da ventoj havas pli,</p>
<p>Kaj de ĉiu ĉielparto</p>
<p>Mi alportos, per sorĉarto,</p>
<p>La blovegon kiel vipon</p>
<p>Por batadi lian ŝipon.</p>
<p>Ĉiunokte vekiĝema,</p>
<p>Li fariĝos malgrasema,</p>
<p>Ĉar la iompostioma</p>
<p>Velko estos superhoma;</p>
<p>Kvankam li la vivon savos,</p>
<p>Li la ŝippereon havos.</p>
<p>Jen vidu!</p>
<p class="stanza">DUA SORĈISTINO.</p>
<p class="stanza" style="margin-left:3.50em">Montru, montru.</p>
<p class="stanza">UNUA SORĈISTINO.</p>
<p class="stanza">Dikan fingron de piloto,</p>
<p>Kiu estis dronigoto!</p>
<p style="text-align:right"><span class="smaller">Tamburado post la sceno.</span></p>
<p class="stanza">TRIA SORĈISTINO.</p>
<p class="stanza">Aŭdu, kia tamburado!</p>
<p>De Makbeto la parado.</p>
<p style="text-align:right"><span class="smaller">Ili dancas ĉirkaŭ la
    kaldrono.</span></p>
<p class="stanza">ĈIUJ.</p>
<p class="stanza">Ĉiuloken kurieroj</p>
<p>Tra la maroj kaj la teroj,</p>
<p>Man' en mano, tri knabinoj,</p>
<p>Ni rondiras sortulinoj.</p>
<p>Fojojn tri por vi, knabino,</p>
<p>Tri por ĉiu sorĉistino,</p>
<p>Ĉar, vi scias, trio tria</p>
<p>Estas laŭ regulo nia.</p>
<p style="text-align:right"><span class="smaller">Venas Makbeto kaj Bankvo.</span></p>
<p class="stanza">MAKBETO.</p>
<p class="stanza">Taghorojn tiel belajn, en malbelajn</p>
<p>Ŝanĝitajn, jam neniam mi memoras.</p>
<p class="stanza">BANKVO.</p>
<p class="stanza">Kiom da mejloj ĝis Foreso?—Kiuj</p>
<p>Ĉi tiuj estas, kun vizaĝoj palaj</p>
<p>Kaj strangaj vestoj; kvazaŭ ili estus</p>
<p>Ne terloĝantoj, tamen staras sur</p>
<p>La tero? Ĉu vi vivas? Ĉu al vi</p>
<p>Demandojn fari ni nun povas? Ŝajne</p>
<p>Vi donas signojn de prudento homa,</p>
<p>Tuŝante ĉiu la malgrasajn lipojn</p>
<p>Per la maldika fingro:—Vi virinojn</p>
<p>Similas, sed la barboj min kredigas,</p>
<p>Ke vi ne estas tiaj.</p>
<p class="stanza">MAKBETO.</p>
<p class="stanza">Se eble diru, kiuj estas vi?</p>
<p class="stanza">UNUA SORĈISTINO.</p>
<p class="stanza">Makbet', salutojn, grafo de Glamiso!</p>
<p class="stanza">DUA SORĈISTINO.</p>
<p class="stanza">Makbet', salutojn, grafo de Kordoro!</p>
<p class="stanza">TRIA SORĈISTINO.</p>
<p class="stanza">Makbet', salutojn, la estonta reĝo!</p>
<p class="stanza">BANKVO.</p>
<p class="stanza">Sinjoro, kial tremas vi pro timo</p>
<p>De profetaĵoj tiel feliĉigaj?</p>
<p>Ĉu vi fantaziaĵoj de l' imago</p>
<p>Nur estas, aŭ en vero tio, kio</p>
<p>Vi ŝajnas esti? Vi salutas mian</p>
<p>Kunulon, lin ĝentile gratulante</p>
<p>Pri nuna la favor', kun antaŭdiroj</p>
<p>Pri nobeliĝ' estonta, kaj esperoj</p>
<p>Eĉ pri reĝeco de li atingebla,</p>
<p>Igantaj lin distrita esti: vi</p>
<p>Al mi nenion diras. Se vi havas</p>
<p>La antaŭscion pri la estonteco,</p>
<p>Do tion, kion sort' mistera naskos,</p>
<p>Al mi sciigu, kiu nek petegas</p>
<p>Favorojn, nek minacojn viajn timas.</p>
<p class="stanza">UNUA SORĈISTINO.</p>
<p class="stanza">Salutojn!</p>
<p class="stanza">DUA SORĈISTINO.</p>
<p class="stanza" style="margin-left:3.50em">Salutojn!</p>
<p class="stanza">TRIA SORĈISTINO.</p>
<p class="stanza" style="margin-left:7.00em">Salutojn!</p>
<p class="stanza">UNUA SORĈISTINO.</p>
<p class="stanza">Pli malgranda ol Makbeto,</p>
<p>Kaj pli granda.</p>
<p class="stanza">DUA SORĈISTINO.</p>
<p class="stanza" style="margin-left:5.60em">Malfeliĉa,</p>
<p>Tamen ol li pli feliĉa.</p>
<p class="stanza">TRIA SORĈISTINO.</p>
<p class="stanza">Vi, ne reĝo, reĝojn naskos.</p>
<p>Do Makbet' kaj Bankv', salutojn!</p>
<p class="stanza">UNUA SORĈISTINO.</p>
<p class="stanza">Bankvo kaj Makbet', salutojn!</p>
<p class="stanza">MAKBETO.</p>
<p class="stanza">Parolintinoj pri sekretoj, haltu;</p>
<p>Klarigu; pro la morto de Sinelo</p>
<p>Mi nepre estas grafo de Glamiso,</p>
<p>Sed kiel de Kordoro? De Kordoro</p>
<p>La grafo vivas en prospero plena,</p>
<p>Kaj, ke mi reĝ' fariĝos, nekredinde</p>
<p>Estas egale kun la lasta diro.</p>
<p>Klarigu do, de kie vi ricevis</p>
<p>Novaĵon tiel strangan? kaj por kio</p>
<p>Sur tiu ĉi dezerta erikejo</p>
<p>Vi nin haltigas por proklamoj tiaj.</p>
<p>Parolu, mi ordonas.</p>
<p style="text-align:right"><span class="smaller">La sorĉistinoj malaperas.</span></p>
<p class="stanza">BANKVO.</p>
<p class="stanza">La tero, same kiel l' akvo, havas</p>
<p>Vezikojn; ili estas samaspecaj.</p>
<p>Sed kien ili neniiĝis?</p>
<p class="stanza">MAKBETO.</p>
<p class="stanza" style="margin-left:8.40em">En</p>
<p>L' aeron ĉio tio, kio ŝajnis</p>
<p>Korphava, fluidiĝis, same kiel</p>
<p>Vaporo en la venton. Se nur ili</p>
<p>Ĉi tie restus!</p>
<p class="stanza">BANKVO.</p>
<p class="stanza" style="margin-left:5.60em">Ĉu en vero antaŭ</p>
<p>Okuloj niaj ili sin prezentis,</p>
<p>Aŭ ĉu ni manĝis tiun frenezigan</p>
<p>Radikon, kiu la prudenton homan</p>
<p>Dormigas?</p>
<p class="stanza">MAKBETO.</p>
<p class="stanza">Infanoj viaj estos reĝoj.</p>
<p class="stanza">BANKVO.</p>
<p class="stanza" style="margin-left:9.10em">Vi</p>
<p>Mem reĝo estos.</p>
<p class="stanza">MAKBETO.</p>
<p class="stanza" style="margin-left:5.95em">Ankaŭ grafo de</p>
<p>Kordoro, ĉu ne vere?</p>
<p class="stanza">BANKVO.</p>
<p class="stanza" style="margin-left:7.70em">Jes, precize</p>
<p>Laŭ tiu melodio. Kiu venas?</p>
<p style="text-align:right"><span class="smaller">Venas Rosso kaj Anguso.</span></p>
<p class="stanza">ROSSO.</p>
<p class="stanza">La reĝo ĝoje aŭdis la rakonton,</p>
<p>Makbet', pri la sukceso via, kaj</p>
<p>Sciinte, kiel vi la vivon riskis,</p>
<p>Kontraŭstarante la ribelantaron,</p>
<p>Ŝanceliĝante inter la deziro</p>
<p>Sufiĉe vin laŭdadi, kaj l' admiro</p>
<p>Al tiaj heroaĵoj, li silentis:</p>
<p>Kaj poste inter la norvegaj vicoj</p>
<p>Li trovas vin senlace batalantan,</p>
<p>Netimigitan per terura morto,</p>
<p>Al kiu vi aliajn sendis.</p>
<p>Kaj kiel dum la vintra nordblovego</p>
<p>Hajlero post hajlero falas teren,</p>
<p>Tiele kurier' post kuriero</p>
<p>Konfirmis la novaĵon, laŭdegante</p>
<p>Al nia reĝo la konduton vian</p>
<p>En la defendo de reĝregno lia.</p>
<p class="stanza">ANGUSO.</p>
<p class="stanza">Ni venas por saluti vin dankeme</p>
<p>De lia reĝa moŝto:</p>
<p>Heroldoj kvazaŭ, por vin alkonduki</p>
<p>Al li ni mem, ne por vin rekompenci.</p>
<p class="stanza">ROSSO.</p>
<p class="stanza">Kaj, kiel garantio de honoro</p>
<p>Pli granda, kiu sekvos, li ordonis</p>
<p>Ke mi vin nomu grafo de Kordoro:</p>
<p>Per kiu do titolo nun tutkore</p>
<p>Mi vin salutas, nobla grafo, ĉar</p>
<p>Ĝi estas via.</p>
<p class="stanza">BANKVO.</p>
<p class="stanza" style="margin-left:5.25em">Kion! Ĉu paroli</p>
<p>Al ni la veron la diablo povas?</p>
<p class="stanza">MAKBETO.</p>
<p class="stanza">La grafo de Kordoro vivas: kial</p>
<p>Vi vestas min per roboj ne la miaj?</p>
<p class="stanza">ANGUSO.</p>
<p class="stanza">Jes, tiu, kiu ĝis nun estis grafo,</p>
<p>Ankoraŭ vivas, kondamnito tamen</p>
<p>Laŭ la verdikto justa de la reĝo.</p>
<p>Ĉu kun la Norvegaro li kuniĝis,</p>
<p>Aŭ per sekreta help' la ribelantojn</p>
<p>Subtenis, aŭ kun ambaŭ kunlaboris,</p>
<p>Por ruinigo de patrujo sia,</p>
<p>Ne scias mi: sed perfidaĵoj kontraŭ</p>
<p>La reĝaland' pruvitaj, kaj de li</p>
<p>Eĉ konfesitaj, lin detruis.</p>
<p class="stanza">MAKBETO.</p>
<p class="stanza" style="margin-left:9.80em">(<span class="smaller">Flanken.</span>) Ha!</p>
<p>Glamiso mi, kaj grafo de Kordoro:</p>
<p>Venonta tamen estas la plej granda.</p>
<p>(<span class="smaller">Al Rosso kaj Anguso.</span>) Por via ĝentileco korajn
    dankojn.</p>
<p>Ĉu vi ne preĝas, ke infanoj viaj</p>
<p>(<span class="smaller">Al Bankvo.</span>) Regnestroj estu, kiam tiuj, kiuj</p>
<p>Min nomis grafo de Kordor', promesis,</p>
<p>Ke ili seĝon honorindan havos?</p>
<p class="stanza">BANKVO.</p>
<p class="stanza">Se vi al tiu diro volus fidi,</p>
<p>Vi povus kredi eĉ, ke la reĝeco</p>
<p>Al vi, Kordoro, estas atingebla.</p>
<p>Mirinde tamen estas, ĉar tre ofte</p>
<p>Por malbonigi la animojn niajn</p>
<p>L' inferaj potenculoj veron diras,</p>
<p>Kaj en aferoj bonaj niajn korojn</p>
<p>Per malgrandaĵoj gajnas, faligontaj</p>
<p>Nin poste en aliaj, kiuj traktas</p>
<p>Esperojn niajn pri ĉiela vivo,</p>
<p>Por pereigi nin.</p>
<p style="text-align:right"><span class="smaller">(Al Rosso kaj Anguso.)</span></p>
<p>Kun vi parolon, kuzoj.</p>
<p class="stanza">MAKBETO.</p>
<p class="stanza" style="margin-left:8.05em">(<span class="smaller">Flanken.</span>) Du
    veraĵoj</p>
<p>Diritaj estas, kvazaŭ la prologoj</p>
<p>Al la majesta akto, kiu faros</p>
<p>La prezentadon de la reĝa temo.</p>
<p style="text-align:right"><span class="smaller">(Al Rosso kaj Anguso.)</span></p>
<p>Mi dankas vin. (<span class="smaller">Flanken.</span>) Ĉi tiu instigado</p>
<p>Supernatura certe povas esti</p>
<p>Nek bona, nek malbona;—la rezonoj</p>
<p>Ĝin pruvas.—Se malbona, kial certan</p>
<p>Ĝi faris jam promeson pri sukceso?—</p>
<p>Mi estas grafo de Kordor';—se bona,</p>
<p>Kial al sugestio cedi, kies</p>
<p>Fantaziaĵ' terura rigidigas</p>
<p>Hararon mian, kaj la koron igas</p>
<p>Batadi nenature, malgraŭ ĝia</p>
<p>Fikseco, kontraŭ miaj ripoj? Timo</p>
<p>Estanta ŝajnas malpli konfuziga,</p>
<p>Ol la imago pri estonta faro:</p>
<p>L' ideo teruriga pri mortigo</p>
<p>Animon mian tiel forte skuas,</p>
<p>Ke la agado restas nur pensado,</p>
<p>Kaj nur la estonteco sin prezentas</p>
<p>Al la spirito mia.</p>
<p class="stanza">BANKVO.</p>
<p class="stanza" style="margin-left:6.65em">Ho kunuloj,</p>
<p>Rigardu kiel nia kamarado</p>
<p>Distrita estas.</p>
<p class="stanza">MAKBETO.</p>
<p class="stanza" style="margin-left:5.60em">(<span class="smaller">Flanken.</span>) Se la sorto
    faros</p>
<p>Min reĝo, sorto sen agado mia</p>
<p>Min ankaŭ kronu.</p>
<p class="stanza">BANKVO.</p>
<p class="stanza" style="margin-left:6.30em">Vidu, li surmetas</p>
<p>Honorojn novajn, kiel novajn vestojn,</p>
<p>Al kiuj ni bezonas ĉiam tempon,</p>
<p>Por kutimiĝi al ilia uzo.</p>
<p class="stanza">MAKBETO.</p>
<p class="stanza">(<span class="smaller">Flanken.</span>) Okazu kio ajn, per homa forto</p>
<p>Venkebla estas ĉio, krom la morto.</p>
<p class="stanza">BANKVO.</p>
<p class="stanza">Makbeto inda, ni deziron vian</p>
<p>Atendas.</p>
<p class="stanza">MAKBETO.</p>
<p class="stanza" style="margin-left:3.15em">Mi pardonon vian petas,</p>
<p>Sinjoroj, forgesaĵojn rememori</p>
<p>Penante. Via daŭra afableco</p>
<p>Sur mia koro, kvazaŭ sur registro,</p>
<p style="text-align:right"><span class="smaller">(Al Bankvo.)</span></p>
<p>Skribita restas.—Iru ni al reĝo.—</p>
<p>Pripensu la okazintaĵon; juste</p>
<p>Ni, elkonsiderinte la aferon,</p>
<p>Pri ĝi parolu kune nekaŝeme.</p>
<p class="stanza">BANKVO.</p>
<p class="stanza">Plezure.</p>
<p class="stanza">MAKBETO.</p>
<p class="stanza">(<span class="smaller">Al Bankvo.</span>) Do sufiĉe. (<span class="smaller">Al ĉiuj.</span>) Ni foriru.</p>
<p class="stanza" style="text-align:right"><span class="smaller">Ĉiuj foriras.</span></p>
</div>
<h3 class="ac" style="margin-bottom:1.8ex;" title="Sceno IV."> <span class="smaller">SCENO
  KVARA</span></h3>
<p class="ac"><b>Foreso. Salono en la palaco.</b></p>
<p class="sp3 ac"><span class="smaller">Trumpetado. Venas <span class="larger">DUNKANO</span>,
  <span class="larger">MALKOMO</span>, <span class="larger">DONALBENO</span>, <span class="larger">LENOKSO</span>, kaj ilia sekvantaro.</span></p>
<div class="poem poemc25 sp3">
<p>DUNKANO.</p>
<p class="stanza">Ĉu la ekzekutado de Kordoro</p>
<p>Jam plenumiĝis? La komisiitoj</p>
<p>Revenis?</p>
<p class="stanza">MALKOMO.</p>
<p class="stanza" style="margin-left:3.15em">Ne ankoraŭ, via Moŝto.</p>
<p>Sed ĵus parolis mi kun ĉeestinto</p>
<p>Ĉe lia morto, kiu al mi diris</p>
<p>Ke siajn perfidaĵojn li konfesis</p>
<p>Tre malkaŝeme, petis la pardonon</p>
<p>De via reĝa moŝto, kaj spiriton</p>
<p>Penteman montris: lia adiaŭo</p>
<p>Al vivo lian vivon plej ornamis.</p>
<p>La morton li renkontis tiel, kiel</p>
<p>Volante la trezoron plej valoran</p>
<p>Forlasi, kvazaŭ nur senutilaĵon.</p>
<p class="stanza">DUNKANO.</p>
<p class="stanza">Neeble estas el vizaĝo homa</p>
<p>Diveni, kion lia kor' pripensas.</p>
<p>Al li mi vere estus konfidinta</p>
<p>La tutan mondon.</p>
<p style="text-align:right"><span class="smaller">Venas Makbeto, Bankvo, Rosso, kaj
    Anguso.</span></p>
<p style="margin-left:5.95em">Kuzo plej fidinda.</p>
<p>La sento de maldankemeco mia</p>
<p>Min malĝojigis; ne egalvaloras</p>
<p>Meriton vian mia rekompenco,—</p>
<p>Se inter la pezil' kaj la pesilo</p>
<p>Egalapezo restus! Sed en vero</p>
<p>Ne elpagebla estas mia ŝuldo.</p>
<p class="stanza">MAKBETO.</p>
<p class="stanza">Deziro mia servi mian reĝon</p>
<p>Meriton sian portas. Via moŝto</p>
<p>Akceptu miajn devojn, kiuj celas</p>
<p>Servadi vian tronon kaj infanojn,</p>
<p>Nur plenumeblajn per konstanta zorgo</p>
<p>Protekti vian vivon kaj honoron.</p>
<p class="stanza">DUNKANO.</p>
<p class="stanza">Alproksimiĝu, brava militisto,</p>
<p>Vi estas la plantaĵo mia, ĉiam</p>
<p>Klopodos mi, ke vi kreskadu plene.</p>
<p>Ho nobla Bankvo, ankaŭ meritinda</p>
<p>Vi estas, kaj bonfamo via iru</p>
<p>Tra l' mondo: do mi ĉirkaŭprenu vin,</p>
<p>Kaj ĉe la koro tenu.</p>
<p class="stanza">BANKVO.</p>
<p class="stanza" style="margin-left:7.70em">Se mi tie</p>
<p>Fariĝos fruktodona, la rikolton</p>
<p>Akceptu, reĝo mia.</p>
<p class="stanza">DUNKANO.</p>
<p class="stanza" style="margin-left:7.00em">Kortuŝite</p>
<p>Pro troo de ĝojeco, mi la larmojn</p>
<p>De malĝojeco sentas: filoj, grafoj,</p>
<p>Parencoj, kaj plej karaj, sciu ĉiuj</p>
<p>Ke ni ordonas, ke reĝrajtojn niajn</p>
<p>Malkomo nia fil' plejaĝa havu,</p>
<p>Kaj lin ni nomas Princ' de Kumberlando,</p>
<p>Kaj li ne nur titole honoriĝu.</p>
<p>Sed nobeligosignojn, kvazaŭ astroj,</p>
<p>Sur ĉiujn meritintojn mi lumigos.</p>
<p>For, for, al Inverneso, kie ni</p>
<p>Per plej intimaj sentoj kunaliĝos.</p>
<p class="stanza">MAKBETO.</p>
<p class="stanza">Mi mem fariĝos la antaŭiranto,—</p>
<p>Por plezurigi la edzinon mian</p>
<p>Pri la alven' de via reĝa Moŝto;—</p>
<p>Do forpermeson petas.</p>
<p class="stanza">DUNKANO.</p>
<p class="stanza" style="margin-left:7.70em">Ĝis revido.</p>
<p class="stanza">MAKBETO.</p>
<p class="stanza">(<span class="smaller">Flanken.</span>) La Princ' de Kumberlando! Tiu
    estos</p>
<p>Nesuperebla malhelpaĵo, aŭ</p>
<p>Mi povos supersalti ĝin, ĉar meze</p>
<p>De vojo mia kuŝas ĝi. Vi steloj,</p>
<p>Lumigu ne al miaj nigraj celoj:</p>
<p>L' okulo ekdormeme palpebrumu,</p>
<p>La man' dezirojn miajn elplenumu.</p>
<p style="text-align:right"><span class="smaller">Foriras.</span></p>
<p class="stanza">DUNKANO.</p>
<p class="stanza">Jes, nobla Bankvo, li bravulo estas:</p>
<p>Kaj liajn farojn laŭdi mi laciĝos</p>
<p>Neniam, kvazaŭ ĝuus mi senĉesan</p>
<p>Festenon. Ni rapidu por ĉeesti</p>
<p>En lia domo, kien li antaŭe</p>
<p>Foriris, por gasteme nin akcepti:</p>
<p>Senegalulo estas li.</p>
<p class="stanza" style="text-align:right"><span class="smaller">Tamburado. Ĉiuj
    foriras.</span></p>
</div>
<h3 class="ac" style="margin-bottom:1.8ex;" title="Sceno V."> <span class="smaller">SCENO
  KVINA</span></h3>
<p class="ac"><b>Inverneso. Ĉambro en la kastelo de Makbeto.</b></p>
<p class="sp3 ac"><span class="smaller">Venas <span class="larger">ŜIA GRAFINA MOŜTO
  MAKBETO</span>, legante leteron.</span></p>
<p>ŜIA GRAFINA MOŜTO.</p>
<p>«Ili renkontis min dum la tago de mia sukceso; kaj per la rezultato mi konstatis, ke ili
  posedas scion supernaturan;—kiam mi deziregis fari pluajn demandojn, ili fariĝis
  aero, en kiu ili malaperis.—Dum mi staris distrite miregigita, alvenis senditoj de l'
  reĝo, kiuj min salutis «Grafo de Kordoro», per kiu titolo antaŭe la sortulinoj min
  salutis, antaŭdirinte la estontecon per, «Al vi salutojn, la estonta reĝo!»
  Ĉi tion mi kredis bone sciigi al vi, la plej kara partoprenantino en mia nobeliĝo,
  por ke vi kunĝoju kun mi, sciante bone la nobeligon promesitan. Tion atente pripensu, kaj
  adiaŭ.»</p>
<div class="poem poemc25 sp3">
<p>Glamis' vi estas, kaj Kordor', kaj estos...</p>
<p>Laŭ la promeso. Mi malfidas tamen</p>
<p>Naturon vian, kiu tro posedas</p>
<p>Da homa bonkoreco, por sin turni</p>
<p>Al tia senkompata entrepreno.</p>
<p>Vi celas nobelecon; la gloramo</p>
<p>Al vi ne mankas, sed la harditeco</p>
<p>Per kiu la gloramo devos agi.</p>
<p>La altajn celojn volas vi atingi</p>
<p>Honeste, vi deziras la rikolton</p>
<p>Maljuste akiritan ĝui, tamen</p>
<p>Vi timas entrepreni la rimedojn,</p>
<p>Per kiuj havo estas atingebla.</p>
<p>Ĉi tien venu, ke mi la kuraĝon</p>
<p>Al vi enspiru kaj per la pikilo</p>
<p>De mia lang' incitu vin al ĉio,</p>
<p>Per kio vi posedos l' aŭreolon</p>
<p>De l' pov' supernatura de la sorto,</p>
<p>Al vi, por la kronado, promesitan.</p>
<p style="text-align:right"><span class="smaller">Venas servisto.</span></p>
<p>Pri kio vi alkuras?</p>
<p class="stanza">SERVISTO.</p>
<p class="stanza" style="margin-left:7.00em">Nia reĝo</p>
<p>Hodiaŭ nokte tien ĉi alvenos.</p>
<p class="stanza">ŜIA GRAFINA MOŜTO.</p>
<p class="stanza">Vi freneziĝas: ĉu ne via mastro</p>
<p>Kun li sin trovas? kaj, se estus vere,</p>
<p>Li min sciigus pri la pretigado.</p>
<p class="stanza">SERVISTO.</p>
<p class="stanza">Sed, al vi plaĉu, estas vere: venas</p>
<p>La grafo; unu el kunuloj miaj</p>
<p>Lin antaŭiras tiel rapidege,</p>
<p>Ke li apenaŭ inter la spiregoj</p>
<p>Novaĵon tiun povis al mi diri.</p>
<p class="stanza">ŜIA GRAFINA MOŜTO.</p>
<p class="stanza">Prizorgu lin, senditon pri gravaĵoj.</p>
<p style="text-align:right"><span class="smaller">Servisto foriras.</span></p>
<p>Raŭkvoĉa estas eĉ la korvo, kiu</p>
<p>Proklamas la eniron de Dunkano</p>
<p>Sub nian remparitan fortikaĵon.</p>
<p>Alproksimiĝu, vi spiritoj, kiuj</p>
<p>Direktas homajn pensojn, nun, mi petas,</p>
<p>Malvirinigu, kaj plenigu min</p>
<p>De l' kapo ĝis piedoj je kruela</p>
<p>Senkompatec'! Densigu mian sangon,</p>
<p>Vi baru ĉiujn eblajn alirejojn</p>
<p>Al pento, tiel ke nenia sento</p>
<p>Bedaŭra pri la celo teruriga</p>
<p>Ŝancelu min, nek inter ĝi kaj ĝia</p>
<p>Efiko estu iu ripoztempo!—</p>
<p>Vizitu miajn mamojn, kaj la lakton</p>
<p>En galon ŝanĝu, vi servantspiritoj</p>
<p>Mortigaj, kie ajn vi, nevideblaj</p>
<p>De la okuloj homaj, konspiradas,</p>
<p>La belon por difekti en naturo.</p>
<p>Nebula nokto, venu, en mantelo</p>
<p>De la plej densa fumo de l' infero,</p>
<p>Por ke armilo mia ne ekvidu</p>
<p>La ŝiron per tranĉrando sia akra</p>
<p>Faritan, nek la ĉieluloj, tra</p>
<p>Mallumo rigardante, ekkriegu:</p>
<p>«Ho, haltu, haltu!»</p>
<p style="text-align:right"><span class="smaller">Venas Makbeto.</span></p>
<p style="margin-left:7.00em">Jen vi honorinda</p>
<p>Glamis'! Kordoro nobla! salutota</p>
<p>Estonte per eĉ pli majesta nomo:</p>
<p>Leteroj viaj igis min transpasi</p>
<p>La nesciantan nunon, kaj mi sentas</p>
<p>Ke l' estonteco jen ĉeestas.</p>
<p class="stanza">MAKBETO.</p>
<p class="stanza" style="margin-left:10.50em">Kara</p>
<p>Edzin', hodiaŭ nia reĝo venas.</p>
<p class="stanza">ŜIA GRAFINA MOŜTO.</p>
<p class="stanza">Kaj kiam li foriros?</p>
<p class="stanza">MAKBETO.</p>
<p class="stanza" style="margin-left:7.35em">Li intencas</p>
<p>Foriri morgaŭ.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.60em">Ho, foriron lian</p>
<p>Morgaŭa sun' neniam devas vidi!</p>
<p>Vizaĝo via, mia Grafa moŝto,</p>
<p>Similas libron, kies sur folioj</p>
<p>Strangaĵojn oni legas. Por pasigi</p>
<p>La tempon enmaskigu la vizaĝon,</p>
<p>Kaj faru la ŝajnigon de plezuro.</p>
<p>Per via mano, lango kaj okulo</p>
<p>La rolon ludu de la gastiganto:</p>
<p>Mienon havu de senkulpa floro,</p>
<p>Sed estu la vipero subkuŝanta.</p>
<p>La gaston, kiu venas, ni regalu;</p>
<p>Kaj dum ĉi tiu nokto vi konfidu</p>
<p>Al mi l' aferojn, kiuj dum la tagoj</p>
<p>Estontaj al ni donos la mastrecon,</p>
<p>Jes, la superregecon en la lando.</p>
<p class="stanza">MAKBETO.</p>
<p class="stanza">Ni plue kunparolos.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.00em">Ne, konstanta</p>
<p>La sintenado estu, la koloro</p>
<p>Ŝanĝita ĉiam montras malfortecon.</p>
<p>Al mi la faron lasu.</p>
<p class="stanza" style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno VI."> <span class="smaller">SCENO
  SESA</span></h3>
<p class="ac"><b>Inverneso. Antaŭ la kastelo de Makbeto.</b></p>
<p class="sp3 ac"><span class="smaller">Trumpetado kaj torĉoj. Venas <span class="larger">DUNKANO</span>, <span class="larger">MALKOMO</span>, <span class="larger">DONALBENO</span>, <span class="larger">BANKVO</span>, <span class="larger">LENOKSO</span>, <span class="larger">MAKDUFO</span>, <span class="larger">ANGUSO</span>, kaj ilia sekvantaro.</span></p>
<div class="poem poemc25 sp3">
<p>DUNKANO.</p>
<p class="stanza">Kastelo tiu ĉi lokiĝis bone.</p>
<p>L' aero kun varmeta dolĉa spiro</p>
<p>La sentojn niajn ĉarme refreŝigas.</p>
<p class="stanza">BANKVO.</p>
<p class="stanza">Ĉi tiu vizitanto dum somero,</p>
<p>Amanto de sanktejoj, la hirundo</p>
<p>Konfirmas la impreson, ke ventetoj</p>
<p>Ĉielaj amindumas la naturon</p>
<p>Ĉi tie per spirado sia dolĉa:</p>
<p>Ne estas bret', apogo, nek angulo,</p>
<p>Sur kiu ĝi la neston ne konstruis,</p>
<p>Lulilon kvazaŭ, kie la idaro</p>
<p>Ripozas; mi observis ofte, kie</p>
<p>Ĉi tiuj birdoj naskas kaj loĝadas,</p>
<p>L' aero havas dolĉan bonodoron.</p>
<p style="text-align:right"><span class="smaller">Venas Ŝia grafina Moŝto
    Makbeto.</span></p>
<p class="stanza">DUNKANO.</p>
<p class="stanza">Regalantino mia jen alvenas!</p>
<p>La amo nia kontraŭ vi kaj viaj</p>
<p>Bezonas dankon. Tiamaniere</p>
<p>Vi petu Dion, ke li rekompencu</p>
<p>Nin pro penadoj viaj, kiujn kaŭzis</p>
<p>La amo nia.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:4.20em">Al vi nia servo,</p>
<p>Se eĉ pli ol centfoje plenumita,</p>
<p>Ne egaligus sin al la honoroj,</p>
<p>Per kies pezo via reĝa Moŝto</p>
<p>Nin ŝarĝas; pri la nunaj kaj antaŭaj</p>
<p>Ni ĉiam restos viaj petantuloj</p>
<p>Al la ĉielo.</p>
<p class="stanza">DUNKANO.</p>
<p class="stanza" style="margin-left:4.90em">Kie nun sin trovas</p>
<p>La grafo de Kordoro? Ni lin sekvis</p>
<p>Post la kalkanoj, por lin anstataŭi,</p>
<p>Kiel la pretigonto, sed li rajdis</p>
<p>Rapide, kaj intencoj liaj karaj</p>
<p>Lin antaŭ ni alportis hejmen. Nobla</p>
<p>Gastigantino, ni hodiaŭ nokte</p>
<p>La gasto via estas.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.00em">Ni, servantoj</p>
<p>De via Moŝto, metas la infanojn,</p>
<p>Propraĵon, kaj nin mem en vian konton,</p>
<p>Por ke, saldante ĝin dankeme, ni</p>
<p>Redonu tion, kio estas via.</p>
<p class="stanza">DUNKANO.</p>
<p class="stanza">La manon donu; kaj min enkonduku</p>
<p>Al mia gastiganto; ni lin amas</p>
<p>Tre kare kaj al li komplezojn niajn</p>
<p>Daŭrigos. Laŭ permes' afabla via.</p>
<p class="stanza" style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno VII."> <span class="smaller">SCENO
  SEPA</span></h3>
<p class="ac"><b>La kastelo de Makbeto.</b></p>
<p class="sp3 ac"><span class="smaller">Trumpetado kaj torĉoj. Venas festenordiganto kaj
  kelkaj servantoj, portantaj pladojn kaj manĝilaron, kiuj trapasas la scenejon. Poste venas
  <span class="larger">MAKBETO</span>.</span></p>
<div class="poem poemc25 sp5">
<p>MAKBETO.</p>
<p class="stanza">Se la faraĵo estas plenumebla,</p>
<p>Ju pli farota baldaŭ, des pli bone.</p>
<p>Se post la mortigad' nenio restus</p>
<p>Timinda, kaj ni nur la rezultaton</p>
<p>De l' ago plenumita povus ĝui,—</p>
<p>Se, post ĉi tiu sola frapo, ni</p>
<p>Rigardi povus kun okul' trankvila</p>
<p>La estontecon de la homa vivo,</p>
<p>Sen tim' kaj sen teruro ni atendus</p>
<p>La vivon, kiu restas trans la tombo.</p>
<p>Sed eĉ sur tiu ĉi terglob' ni trovas</p>
<p>La punon pro Diaĵo ofendita,</p>
<p>Kaj tiuj samaj iloj, kiujn homoj</p>
<p>Pretigas kontraŭ siaj kunvivantoj,</p>
<p>Deturnas ofte la tranĉrandojn kontraŭ</p>
<p>La elpensintoj de malbonaj faroj.</p>
<p>La vinon venenitan por aliaj</p>
<p>Al ni justec' severa en pokalo</p>
<p>Prezentas, por ke ĝin ni mem eltrinku.</p>
<p>Al mi Dunkan' duoblamaniere</p>
<p>Konfidi rajtas; ĉar unue mi</p>
<p>Per sangligilo, kaj per sankta devo</p>
<p>Al mia reĝo estas devigata</p>
<p>La rolon ludi de amik' fidela;</p>
<p>Mi, due, kiel lia gastiganto,</p>
<p>La pordojn devus fermi, forte bari</p>
<p>Kontraŭ la mortigonto, ne mediti</p>
<p>Mi mem la morton lian; jen Dunkano</p>
<p>Kun tia majesteco sian tronon</p>
<p>Okupis, kaj la ŝarĝon de la reĝa</p>
<p>Ofico tiel sen kulpeco portis,</p>
<p>Ke liaj virtoj, kvazaŭ dianĝeloj,</p>
<p>Sonigus tondrobruan trumpetadon,</p>
<p>Mortigon lian kontraŭprotestante;</p>
<p>Kaj la kompat' enmaskigite kvazaŭ</p>
<p>Infano dolĉa, aŭ la kerubaro</p>
<p>Ĉiela, sur ĉevaloj nevideblaj</p>
<p>Tra la aer' radjante, la malpian</p>
<p>Faraĵon al la tuta mond' proklamus,</p>
<p>Kaj mar' da larmoj ĉion subakvigus.</p>
<p>Mi havas ne kuraĝon al l' afero,</p>
<p>Nur efektive la gloramon, kaj</p>
<p>Gloramo estas incitilo, kiu,</p>
<p>Spronante ĝis tro alta monta pinto,</p>
<p>Faligas homojn en profundegaĵon.</p>
<p style="text-align:right"><span class="smaller">Venas Ŝia grafina
    Moŝto.</span></p>
<p>Ho, kio nova?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:4.90em">Ĵus la vespermanĝon</p>
<p>Li finis; kial vi de li eliris?</p>
<p class="stanza">MAKBETO.</p>
<p class="stanza">Ĉu li pri mi demandis?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.40em">Vi ne scias!</p>
<p class="stanza">MAKBETO.</p>
<p class="stanza">Ni ne antaŭeniru pri l' afero;</p>
<p>Li alte min honoris; kaj de ĉiuj</p>
<p>Reputacion oran mi akiris,</p>
<p>Brilegon kies devus mi konservi,</p>
<p>Ne lasi tiel baldaŭ makuliĝi.</p>
<p class="stanza">ŜIA GRAFINA MOŜTO.</p>
<p class="stanza">Ĉu vi tro multe da espero trinkis</p>
<p>Hieraŭ, kaj post dormo vi vekiĝis,</p>
<p>Resaniĝinta de l' esperdiboĉo,</p>
<p>Pentema, palvizaĝa? De nuntempo</p>
<p>Mi scios kiel taksi vian amon.</p>
<p>Ĉu volas vi postmeti la kuraĝon</p>
<p>Post la deziro? Ĉu vi do rezignas</p>
<p>De vivo la plej noblan ornamaĵon,</p>
<p>Malkuraĝul' laŭ via propra sento,</p>
<p>Dirante, «volus mi, se mi kuraĝus»,</p>
<p>Simile al la kato, kiu timis</p>
<p>Pro piedmalsekiĝo kapti fiŝojn?</p>
<p class="stanza">MAKBETO.</p>
<p class="stanza">Mi petas vin, silentu: ĉion, kio</p>
<p>De vir' farebla estas, kiel viro</p>
<p>Mi farus; kiu fari pli kuraĝus</p>
<p>Ne estas viro.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.25em">Tial, kia besto</p>
<p>Instigis vin al tia entrepreno?</p>
<p>Ĉar, kiam vi kuraĝis ĝin elfari,</p>
<p>Vi estis viro; kaj ju pli vi ludus</p>
<p>La rolon proponitan, des pli viro</p>
<p>Vi estus. Nek la tempo nek la loko</p>
<p>Konvenis tiam, kaj vi volis ambaŭ</p>
<p>Eltrovi: ili nun tre decas, tamen</p>
<p>Ilia konveneco vin timigas.</p>
<p>Patrino mi la dolĉan senton konis,</p>
<p>Donante al suĉanta infaneto</p>
<p>Nutraĵon, dum ĝi ridetante kuŝis.</p>
<p>Sed la mampinton mi el la sendentaj</p>
<p>Dentkarnoj tirus, kaj al ĝi frakasus</p>
<p>Sur ŝtonojn kapon, se mi tion estus</p>
<p>Ĵurinta, kiel ĵuris vi pri l' faro.</p>
<p class="stanza">MAKBETO.</p>
<p class="stanza">Sed se ni malsukcesus.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.05em">Malsukcesus!</p>
<p>Firmigu tamen la kuraĝon vian,</p>
<p>Kaj ni ne malsukcesos. Dum Dunkano</p>
<p>Eldormos,—ĉar vojaĝo la laciga</p>
<p>Allogos dormon al okuloj liaj—</p>
<p>La du servistojn, kiuj staras garde,</p>
<p>Per vino kaj festeno malsobrigos</p>
<p>Mi tiel, ke memoro, la gardisto</p>
<p>De l' cerbo, estos vere nura fumo,</p>
<p>La domo, kie la prudento loĝas,</p>
<p>Similos alĥemian miksilujon.</p>
<p>Do kiam ili havos la spiritojn</p>
<p>En malmodera dormo entrempitajn,</p>
<p>Ho kion ni ne povos pri Dunkano</p>
<p>Neprotektata fari? kaj la kulpon</p>
<p>Aljuĝi al servistoj liaj, kiuj</p>
<p>Respondos pri ĉi tiu granda krimo?</p>
<p class="stanza">MAKBETO.</p>
<p class="stanza">Nur virinfanojn nasku, ĉar spirito</p>
<p>Sentima via devus sin enigi</p>
<p>En virojn sole. Ĉu ne oni kredos,</p>
<p>Post kiam ni ĉi tiujn dormemulojn</p>
<p>Per sang' ŝmirintaj estos, kaj iliajn</p>
<p>Ponardojn proprajn estos manuzintaj,</p>
<p>Ke ili estas liaj mortigintoj?</p>
<p class="stanza">ŜIA GRAFINO MOŜTO.</p>
<p class="stanza">Aliamaniere kiu kredi</p>
<p>Kuraĝos, kiam ni pri lia morto</p>
<p>Nekonsoleblan bruan funebradon</p>
<p>Elkrios?</p>
<p class="stanza">MAKBETO.</p>
<p class="stanza">Mi sentas nun animfortecon, ĉiun</p>
<p>El miaj membroj al ĉi tiu faro</p>
<p>Terure fortigante. For, la tempon</p>
<p>Kun ŝajno de senzorga ĝoj' pasigu,</p>
<p>Ridetoj kordoloron enmaskigu.</p>
<p class="stanza" style="text-align:right"><span class="smaller">Ili foriras.</span></p>
</div>
<h2 class="sp3 ac" style="margin-bottom:3.8ex;" title="Akto II."> <span class="larger">AKTO
  DUA</span></h2>
<h3 class="ac" style="margin-bottom:1.8ex;" title="Sceno I."> <span class="smaller">SCENO
  UNUA</span></h3>
<p class="ac"><b>Inverneso. Korto de la kastelo de Makbeto.</b></p>
<p class="sp3 ac"><span class="smaller">Venas <span class="larger">BANKVO</span>, kaj <span class="larger">FLEANCO</span>, portante antaŭ li torĉon.</span></p>
<div class="poem poemc25 sp3">
<p>BANKVO.</p>
<p class="stanza">Kioma horo, knabo?</p>
<p class="stanza">FLEANCO.</p>
<p class="stanza">La luno jam subiris: sed horbaton</p>
<p>Mi ne ankoraŭ aŭdis.</p>
<p class="stanza">BANKVO.</p>
<p class="stanza" style="margin-left:8.05em">Lunsubiro</p>
<p>Okazas je l' dek-dua.</p>
<p class="stanza">FLEANCO.</p>
<p class="stanza" style="margin-left:7.70em">Pli malfrue,</p>
<p>Mi kredas.</p>
<p class="stanza">BANKVO.</p>
<p class="stanza" style="margin-left:3.85em">Bone; prenu mian glavon.</p>
<p>En la ĉielo regas mastrumado</p>
<p>Ŝparema, ĉiuj lampoj estingiĝis.</p>
<p>Ĉi tion ankaŭ prenu. Forta voĉo</p>
<p>Alvokas min ripozi, sed mi sentas</p>
<p>Min maldormema: bonaj potenculoj,</p>
<p>Min gardu de l' abomenindaj pensoj</p>
<p>Malbonigantaj min dum la dormado!</p>
<p style="text-align:right"><span class="smaller">Eniras Makbeto, kaj Servisto kun
    torĉo.</span></p>
<p>Al mi la glavon donu. Kiu venas?</p>
<p class="stanza">MAKBETO.</p>
<p class="stanza">Amiko.</p>
<p class="stanza">BANKVO.</p>
<p class="stanza">Ĉu vi ne enlitiĝis? Jam la reĝo</p>
<p>Kuŝiĝis, tre plezurigita estis,</p>
<p>Kaj al servistoj viaj malavare</p>
<p>Disdonis el la reĝa kesto. Ankaŭ,</p>
<p>Jen, per ĉi tiu diamanto vian</p>
<p>Edzinon li salutas, ŝin nomante</p>
<p>Gastigantino plej aminda, poste</p>
<p>Li kontentege sin retiris.</p>
<p class="stanza">MAKBETO.</p>
<p class="stanza" style="margin-left:9.45em">Niaj</p>
<p>Deziroj fari taŭga la akcepton</p>
<p>Al lia reĝa moŝto iom mankis</p>
<p>Pro malpreteco, difektanta nian</p>
<p>Bonvolon.</p>
<p class="stanza">BANKVO.</p>
<p class="stanza" style="margin-left:3.50em">Ne, sufiĉas. Lastan nokton</p>
<p>Al mi en sonĝo la tri sortulinoj</p>
<p>Aperis: ili al vi diris veron.</p>
<p class="stanza">MAKBETO.</p>
<p class="stanza">Mi ilin ne pripensas: tamen, kiam</p>
<p>Ni havos ian horon disponeblan,</p>
<p>Pri tiu temo kun vi konsiliĝi</p>
<p>Mi volus, se al vi agrable estas.</p>
<p class="stanza">BANKVO.</p>
<p class="stanza">Plezure.</p>
<p class="stanza">MAKBETO.</p>
<p class="stanza" style="margin-left:3.15em">Se mi povos vin enskribi</p>
<p>Kun partianoj miaj, sen honoro</p>
<p>Ne estos via helpo.</p>
<p class="stanza">BANKVO.</p>
<p class="stanza" style="margin-left:7.00em">Se honoron</p>
<p>La mian mi konservos,—dum mi celas</p>
<p>Ĝin plibriligi,—kaj senmakulite</p>
<p>Neriproĉinda mian fidelecon</p>
<p>Mi gardos ĉiam, mi konsilon vian</p>
<p>Tre ĝoje partoprenos.</p>
<p class="stanza">MAKBETO.</p>
<p class="stanza" style="margin-left:8.05em">Bonan nokton.</p>
<p class="stanza">BANKVO.</p>
<p class="stanza">Mi dankas, kun deziro reciproka.</p>
<p style="text-align:right"><span class="smaller">Bankvo kaj Fleanco foriras.</span></p>
<p class="stanza">MAKBETO.</p>
<p class="stanza">Mastrinon vian petu, ke tuj kiam</p>
<p>Trinkaĵo mia estos preta, ŝi</p>
<p>La sonorilon sonorigu. Iru liton.</p>
<p style="text-align:right"><span class="smaller">Servisto foriras.</span></p>
<p>Ĉu mi ponardon vidas antaŭ mi,</p>
<p>Kun la tenil' facile manprenebla?</p>
<p>Mi vin ekkaptu: ne, mi vin maltrafis.</p>
<p>Mi tamen povas vidi vin ankoraŭ.</p>
<p>Ĉu vi videbla, netuŝebla, estas,</p>
<p>Vidaĵ' fatala, aŭ nur fantazia</p>
<p>Ponard', kreita de l' spirit' malsana?</p>
<p>Mi vin ankoraŭ povas klare vidi</p>
<p>Laŭ formo, same vera kaj palpebla</p>
<p>Ol tiu, kiun jen mi elingigas.</p>
<p>Vi min direktas laŭ la vojo, kie</p>
<p>Mi estis vojaĝonta, tian ilon</p>
<p>Uzonte.</p>
<p>Okuloj miaj estas aŭ mokindaj</p>
<p>De la aliaj sentoj, aŭ valoras</p>
<p>Ol ili pli: mi vin ankoraŭ vidas,</p>
<p>Havantan la tenilon kaj tranĉrandon</p>
<p>Per sangaj gutoj makulitajn, kiuj</p>
<p>Antaŭe ne ĉeestis! Ne—nenio—</p>
<p>Ĝi estas nur ĉi tiu entrepreno</p>
<p>Sangama, kiu kreas teruraĵojn.</p>
<p>Nun sur la tuta duonsfer' naturo</p>
<p>Malviva ŝajnas, kaj malbonaj sonĝoj</p>
<p>Malhelpas la interkurtenan dormon:</p>
<p>Nun Hekateo siajn oferaĵojn</p>
<p>Sorĉarte festas, kaj mortigo, kvazaŭ</p>
<p>Fantom' sensanga, kun gardisto sia,</p>
<p>La lupo, kies teruriga bleko</p>
<p>Anoncas lin sekrete alpaŝantan,</p>
<p>Simile al Tarkvino la sentama,</p>
<p>Alproksimiĝas sian celon. Tero</p>
<p>Senmova, ne aŭskultu miajn paŝojn,</p>
<p>Pro timo, ke la ŝtonoj mem sciigu,</p>
<p>Kien mi min kondukis, kaj la senton</p>
<p>Sangrigidigan de la hor' forigu,</p>
<p>Konvenan al la horo. Mi malsaĝe,</p>
<p>Dum li ankoraŭ vivas, nur minacas:</p>
<p>Malvarma spiro mia ne prezentas</p>
<p>La pensojn, kiujn fajra cerbo sentas.</p>
<p style="text-align:right"><span class="smaller">Oni sonorigas.</span></p>
<p>Mi iras laŭ la sonorilinvito:</p>
<p>Ne aŭdu ĝin, Dunkano, muzikeron,</p>
<p>Vokantan min ĉielon aŭ inferon.</p>
<p class="stanza" style="text-align:right"><span class="smaller">Foriras.</span></p>
</div>
<h3 class="ac" style="margin-bottom:1.8ex;" title="Sceno II."> <span class="smaller">SCENO
  DUA</span></h3>
<p class="ac"><b>La sama loko.</b></p>
<p class="ac"><span class="smaller">Venas <span class="larger">ŜIA GRAFINA
  MOŜTO</span>.</span></p>
<div class="poem poemc25 sp3">
<p>ŜIA GRAFINA MOŜTO.</p>
<p class="stanza">La samo, kio ilin ebriigis,</p>
<p>Min faris maltimema; tio, kio</p>
<p>Ekkvietigis ilin, min flamigis.</p>
<p>Aŭskultu! La raŭkkrio de la gufo,</p>
<p>Profeto pri venontaj teruraĵoj.</p>
<p>Nun li plenumas la fatalan agon.</p>
<p>Tra malfermitaj pordoj la ronkado</p>
<p>De la lakeoj, kiuj pro ebrio</p>
<p>Malzorgas sian mastron, venas. Mi</p>
<p>La forgesigan drogon en la glasojn</p>
<p>Enverŝis, ĝis la mort' kaj la naturo</p>
<p>Interdisputas inter si, pri kiu</p>
<p>Venkonta estas.</p>
<p class="stanza">MAKBETO.</p>
<p class="stanza">(<span class="smaller">De post la scenejo.</span>) Kiu venas? Kio!</p>
<p class="stanza">ŜIA GRAFINA MOŜTO.</p>
<p class="stanza">Ho ve, mi timas, ke vekiĝis ili,</p>
<p>Ke ĉio restos provo, sed ne faro.</p>
<p>Aŭskultu! Mi pretigis la ponardojn;</p>
<p>Li nepre ilin vidis. Se ne ŝajnus,</p>
<p>Ke mi la trajtojn de la patro mia</p>
<p>Rigardas, l' agon mi farinta estus.</p>
<p style="text-align:right"><span class="smaller">Revenas Makbeto.</span></p>
<p>Ho edzo mia!</p>
<p class="stanza">MAKBETO.</p>
<p class="stanza" style="margin-left:4.55em">Mi la faron faris.</p>
<p>Ĉu vi ne aŭdis bruon?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.40em">Nur la krion</p>
<p>De l' strigo kaj kraketon de la grilo.</p>
<p>Ĉu vi parolis?</p>
<p class="stanza">MAKBETO.</p>
<p class="stanza" style="margin-left:5.60em">Kiam?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.70em">Nun.</p>
<p class="stanza">MAKBETO.</p>
<p class="stanza" style="margin-left:9.45em">Dum mi</p>
<p>Malsupreniris?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.25em">Jes.</p>
<p class="stanza">MAKBETO.</p>
<p class="stanza" style="margin-left:7.00em">Aŭskultu! kiu</p>
<p>En ĉambro dua kuŝas?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.05em">Donalbeno.</p>
<p class="stanza">MAKBETO.</p>
<p class="stanza">Vidaĵo priplorinda! (<span class="smaller">Rigardante siajn
    manojn.</span>)</p>
<p class="stanza">ŜIA GRAFINA MOŜTO.</p>
<p class="stanza">Malsaĝe vi ĝin nomas priplorinda.</p>
<p class="stanza">MAKBETO.</p>
<p class="stanza">En dormo unu ridis, la alia</p>
<p>«Mortigo» kriis, vekiĝinte; tamen</p>
<p>La preĝojn murmurante ili turnis</p>
<p>Sin al ripozo.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.25em">Tie du kunloĝas.</p>
<p class="stanza">MAKBETO.</p>
<p class="stanza">La unu kriis «Dio benu nin,»</p>
<p>«Amen» l' alia, kvazaŭ ili vidas</p>
<p>Min, kiu kun sangmakulitaj manoj</p>
<p>Iliajn voĉojn tremegantajn aŭdis.</p>
<p>Sed mi ne povis «Amen» diri, kiam</p>
<p>«Nin Dio benu» ili kriis.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.75em">Ne</p>
<p>Pripensu tiel la aferon.</p>
<p class="stanza">MAKBETO.</p>
<p class="stanza" style="margin-left:8.40em">Tamen,</p>
<p>Kial ne povis mi respondi «Amen»?</p>
<p>Mi plej bezonis benon, sed «Amen»</p>
<p>En gorĝo sufokiĝis.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.35em">Vi ne devas</p>
<p>Mediti tiamaniere, ĉar</p>
<p>Pripenso tia frenezigos vin.</p>
<p class="stanza">MAKBETO.</p>
<p class="stanza">Mi kredis aŭdi voĉon, kiu kriis,</p>
<p>«Ne dormu plu! Makbet' mortigis dormon,»</p>
<p>Senkulpan dormon, la zorgforgesilo,</p>
<p>La mort' de nia ĉiutaga vivo,</p>
<p>Freŝiga bano al tro lacaj membroj,</p>
<p>Balzam' saniga de l' spirit' vundita,</p>
<p>Rimedo ordigita de Naturo</p>
<p>Por anstataŭi la agadajn horojn,</p>
<p>La ĉefnutrilo, kiu dum vivado</p>
<p>Subtenas la homaron.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.00em">Kion diri</p>
<p>Vi volas?</p>
<p class="stanza">MAKBETO.</p>
<p class="stanza" style="margin-left:3.15em">Ĝi kriadis, «Plu ne dormu,</p>
<p>Glamis' mortigis dormon, do Kordoro</p>
<p>Ne dormos plu; ne dormos plu Makbeto.»</p>
<p class="stanza">ŜIA GRAFINA MOŜTO.</p>
<p class="stanza">Sed kiu tiel kriis? Nobla Grafo,</p>
<p>Animfortecon vian vi difektas,</p>
<p>Dum vi rigardas preskaŭ frenezume</p>
<p>La faron. Iru, kaj per manlavado</p>
<p>Forigu l' abomenan kulpigilon.</p>
<p>Pro kio vi reportis la ponardojn?</p>
<p>Vi devus ilin tie lasi: for,</p>
<p>La dormemulojn sange ŝmiru.</p>
<p class="stanza">MAKBETO.</p>
<p class="stanza" style="margin-left:10.15em">Mi</p>
<p>Ne iros plu: mi timas eĉ la penson</p>
<p>Pri mia faro; ĝin ankoraŭ vidi</p>
<p>Mi ne kuraĝas.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.60em">Al mi la ponardojn,</p>
<p>Ŝanceliĝulo, donu: la dormantoj</p>
<p>Kaj la mortintoj estas ne timindaj:</p>
<p>Nur la okulo de infan' rigardas</p>
<p>Pentraĵon de diablo time. Se li</p>
<p>Sangadas, mi makulos la lakeojn</p>
<p>Por fari ŝajnon de ilia ago.</p>
<p style="text-align:right"><span class="smaller">Ŝi foriras. Oni frapas ĉe la
    pordego.</span></p>
<p class="stanza">MAKBETO.</p>
<p class="stanza">De kie venas tiu ĉi frapado?</p>
<p>Kaj kial ĉiu bruo min timigas?</p>
<p>Jen vidu, kiaj manoj! Ĉu la tuta</p>
<p>Neptuna Oceano elpurigos</p>
<p>El mia man' la sangon? Ne, la mano</p>
<p>La senmezuran vaston de l' mararo</p>
<p>Sangkolorigus, aliformigante</p>
<p>La verdon en la ruĝon.</p>
<p style="text-align:right"><span class="smaller">Revenas Ŝia Grafina
    Moŝto.</span></p>
<p class="stanza">ŜIA GRAFINA MOŜTO.</p>
<p class="stanza">Egale sangkolorajn kun la viaj</p>
<p>Jen vidu miajn manojn, sed mi hontus,</p>
<p>Se mia kor' la saman elrigardon</p>
<p>Ol via portus. (<span class="smaller">Oni frapas ĉe l' pordego.</span>)</p>
<p style="margin-left:5.25em">Mi frapadon aŭdas</p>
<p>Ĉe l' suda enirejo: ni kuŝiĝu;</p>
<p>Da akvo kelkaj gutoj nin purigos:</p>
<p>Kiel facile do! kuraĝo via</p>
<p>Forlasis vin. (<span class="smaller">Oni frapas ĉe l' pordego.</span>)
    Aŭskultu! oni frapas;</p>
<p>Do vian ĉambroveston tuj surmetu,</p>
<p>Pro timo, ke okaze ni aperu</p>
<p>Gemaldormuloj. Do rekonsciiĝu.</p>
<p class="stanza">MAKBETO.</p>
<p class="stanza">Ne, per rekonsciiĝo mi konscios</p>
<p>La faron. (<span class="smaller">Oni frapadas.</span>) Veku per la pordfrapado</p>
<p>Dunkanon! Se nur tio estus ebla!</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno III."> <span class="smaller">SCENO
  TRIA</span></h3>
<p class="ac"><b>La sama loko.</b></p>
<p class="sp3 ac"><span class="smaller">Pordfrapado post la scenejo. Venas <span class="larger">PORDISTO</span>.</span></p>
<p>PORDISTO.</p>
<p>Jen, kia frapado! Se iu estus pordisto de l' inferaj pordegoj, ne estus fino al lia klopodo por
  ŝlosi kaj malŝlosi. (<span class="smaller">Frapado denove. Li parolas kvazaŭ
  li estus pordisto de l' inferaj pordegoj.</span>) Frapu, frapu, frapu! Kiu estas, je l' nomo de la
  diablo? Jen farmamastro, kiu estas memmortiginto, antaŭtiminte tro da fruktoj: Venu frue:
  alportu sufiĉe da viŝiloj: ĉar, tie ĉi, vi elŝvitos. (<span class="smaller">Oni frapas.</span>) Frapu! frapu! Kiu estas, je l' nomo de la alia diablo? Vere,
  jen dusencaĵparolinto, kiu laŭvice povis ĵuri por aŭ kontraŭ
  tiu aŭ alia partio; kiu estis je nomo de Dio senmezura perfidulo, sed ne povis atingi
  ĉielon per dusencaĵparolado: Ho, eniru dusencaĵparolinto. (<span class="smaller">Frapado denove.</span>) Frapu, frapu, frapu! Kiu estas? Jen angla tajloro, sendita
  ĉi tien, tial ĉar li ŝtelis specimenon de franca ŝtrumpo; eniru,
  tajloro; tie ĉi vi povos hejti vian gladilon. (<span class="smaller">Frapado
  denove.</span>) Frapu, frapu; neniam trankvilo! Kia vi estas? Sed tiu ĉi loko estas tro
  malvarma por la infero. Mi ne volas ludi plu la rolon de diablapordisto: Mi intencis enlasi
  kelkajn el ĉiuj profesioj, kiuj vojaĝas sur florkovrita vojo al la eterna fajrego.
  (<span class="smaller">Frapado denove.</span>) Baldaŭ, baldaŭ! Rekompencu la
  pordiston, mi petas. (<span class="smaller">Malfermas la pordegon.</span>)</p>
<div class="poem poemc25">
<p style="text-align:right"><span class="smaller">Venas Makdufo kaj Lenokso.</span></p>
<p class="stanza">MAKDUFO.</p>
<p class="stanza">Ĉu vi hieraŭ tiom malfruiĝis,</p>
<p>Ke vi ne levis vin je l' matenruĝo?</p>
<p class="stanza">PORDISTO.</p>
<p class="stanza">Ni ja festiĝis ĝis la kokkantado,</p>
<p>Kaj la drinkado estas incitilo</p>
<p>Al tri aferoj.</p>
<p class="stanza">MAKDUFO.</p>
<p class="stanza">Al kiuj tri?</p>
</div>
<p>PORDISTO.</p>
<p>Je mia honoro, al nazkolorigado, dormado, kaj urinado. Sentamon ĝi ekscitas kaj
  malekscitas; ĝi ekscitas la amdeziron,  sed forigas la funkciadon; do, pri multa drinkado
  oni povas diri, ke ĝi estas dusencaĵparolilo al la sentamulo. Ĝi faras lin,
  kaj malfaras lin; ĝi instigas lin, kaj malinstigas lin; igas lin alproksimiĝi kaj
  malproksimiĝi; fine trompas lin per dormo, kaj, kulpiginte lin, ke li ne veran vorton
  diras, lin forlasas.</p>
<p>MAKDUFO.</p>
<p>Mi ja kredas, ke drinkado trompis vin per dormo kaj faris vin mensogulo hieraŭ
  nokte.</p>
<p>PORDISTO.</p>
<p>Tion ĝi faris, sinjoro; sed mi punrekompencis ĝin pro ĝia perfido, kaj
  estante, mi kredas, pli forta ol ĝi, mi sukcesis ĝin terenĵeti.</p>
<div class="poem poemc25 sp3">
<p>MAKDUFO.</p>
<p class="stanza">Ĉu via mastro nun leviĝas?</p>
<p style="text-align:right"><span class="smaller">Venas Makbeto.</span></p>
<p>Frapado nia vekis lin; rigardu.</p>
<p class="stanza">LENOKSO.</p>
<p class="stanza">Al via Moŝto bonan tagon.</p>
<p class="stanza">MAKBETO.</p>
<p class="stanza" style="margin-left:9.45em">Ankaŭ</p>
<p>Al ambaŭ bonan tagon.</p>
<p class="stanza">MAKDUFO.</p>
<p class="stanza" style="margin-left:8.05em">Ĉu la reĝo</p>
<p>Leviĝas, nobla grafo?</p>
<p class="stanza">MAKBETO.</p>
<p class="stanza" style="margin-left:8.05em">Ne ankoraŭ.</p>
<p class="stanza">MAKDUFO.</p>
<p class="stanza">Li min ordonis frue lin viziti:</p>
<p>Sed mi la horon preskaŭ preterlasis.</p>
<p class="stanza">MAKBETO.</p>
<p class="stanza">Mi vin al li konduku.</p>
<p class="stanza">MAKDUFO.</p>
<p class="stanza" style="margin-left:7.70em">Tio ĉi,</p>
<p>Mi scias, al vi estas plezuriga.</p>
<p class="stanza">MAKBETO.</p>
<p class="stanza">Laboro, kiu plaĉas, portas ĝojon.</p>
<p>Jen lia ĉambro.</p>
<p class="stanza">MAKDUFO.</p>
<p class="stanza" style="margin-left:5.95em">Mi kuraĝas frapi,</p>
<p>Ĉar mia servo ĝin al mi permesas.</p>
<p class="stanza">LENOKSO.</p>
<p class="stanza">Ĉu ne la reĝo iros for hodiaŭ?</p>
<p class="stanza">MAKBETO.</p>
<p class="stanza">Sendube: tia estas lia volo.</p>
<p class="stanza">LENOKSO.</p>
<p class="stanza">Ventegoj reĝis lastan nokton; kie</p>
<p>Ni loĝis kamenkapoj forbloviĝis,</p>
<p>Kaj tra l' aer' aŭdiĝis plendoj, strangaj</p>
<p>Ekkrioj de mortantoj, antaŭdiroj</p>
<p>Pri ekrompiĝoj de interrilatoj</p>
<p>Intimaj familiaj, ŝtatmalsanoj</p>
<p>Konvenaj al la dolorigaj tempoj</p>
<p>De la jarcent'; la mallumama birdo</p>
<p>La tutan nokton bruis: kelkaj diras,</p>
<p>Ke la terglobo, kvazaŭ februmanta,</p>
<p>Ektremis.</p>
<p class="stanza">MAKBETO.</p>
<p class="stanza" style="margin-left:3.50em">Estis nokto malkvieta.</p>
<p class="stanza">LENOKSO.</p>
<p class="stanza">Junulo mi antaŭe ne memoras</p>
<p>Similan nokton.</p>
<p style="text-align:right"><span class="smaller">Revenas Makdufo.</span></p>
<p class="stanza">MAKDUFO.</p>
<p class="stanza">Abomenaĵ' terura, de la koro</p>
<p>Ne imagebla, nek de l' lang' direbla!</p>
<p class="stanza">MAKBETO kaj LENOKSO.</p>
<p class="stanza">Kio okazis?</p>
<p class="stanza">MAKDUFO.</p>
<p class="stanza">Rigardu la ĉefverkon de detruo,</p>
<p>Mortigo malpiega jen perforte</p>
<p>Enmarŝis la sanktejon de l' Sinjoro,</p>
<p>Kaj ŝtelis la trezoron plej altprezan,</p>
<p>La vivon mem.</p>
<p class="stanza">MAKBETO.</p>
<p class="stanza" style="margin-left:4.90em">Ĉu vi «la vivon» diris?</p>
<p class="stanza">LENOKSO.</p>
<p class="stanza">Vi volas diri lian reĝan Moŝton!</p>
<p class="stanza">MAKDUFO.</p>
<p class="stanza">Enpaŝu en la ĉambron por blindigi</p>
<p>Okulojn viajn per la vid' de nova</p>
<p>Gorgono: ne demandu la klarigon;</p>
<p>Vidinte vi ĝin scios. (<span class="smaller">Makbeto kaj Lenokso foriras.</span>)</p>
<p style="margin-left:8.05em">Ho vekiĝu!</p>
<p>Alarme sonorigu. Perfideco!</p>
<p>Mortigo! Bankvo, Donalben', Malkomo,</p>
<p>Vekiĝu, dormon tiun ĉi plummolan,</p>
<p>La nuran figuraĵon de la morto,</p>
<p>Forĵetu, kaj rigardu morton mem.</p>
<p>Jen kio vin terure frapos, kiel</p>
<p>La veno de la tag' de l' lasta juĝo!</p>
<p>Malkomo, Bankvo, kvazaŭ el la tomboj,</p>
<p>Leviĝu, kiel senkorpuloj, por</p>
<p>Vin konformigi al la teruraĵo!</p>
<p>Ho, sonorigu. (<span class="smaller">Oni sonorigas.</span>)</p>
<p style="text-align:right"><span class="smaller">Venas Ŝia Grafina Moŝto
    Makbeto.</span></p>
<p class="stanza">ŜIA GRAFINA MOŜTO.</p>
<p class="stanza" style="margin-left:4.90em">Kia do okazo</p>
<p>Pravigas tian bruan trumpetadon,</p>
<p>Vekintan gedormantojn tie ĉi?</p>
<p>Parolu!</p>
<p class="stanza">MAKDUFO.</p>
<p class="stanza" style="margin-left:2.80em">Ho afabla sinjorino,</p>
<p>Ne dece estas, ke orelo via</p>
<p>Ricevu tion, kion mi parolus.</p>
<p>Novaĵo tia en la ripetado</p>
<p>Mortigus aŭdantinon.</p>
<p style="margin-left:2.10em">(<span class="smaller">Venas Bankvo.</span>) Bankvo, Bankvo!</p>
<p>Mortiĝis nia reĝa mastro.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:9.80em">Ho!</p>
<p>Ho ve! ĉi tie?</p>
<p class="stanza">BANKVO.</p>
<p class="stanza" style="margin-left:5.60em">Kia kruelaĵo!</p>
<p>Ho kara Dufo, kontraŭdiru vin,</p>
<p>Dirante «mi eraris».</p>
<p style="text-align:right"><span class="smaller">Revenas Makbeto kaj Lenokso.</span></p>
<p class="stanza">MAKBETO.</p>
<p class="stanza">Se mi nur antaŭ unu horo estus</p>
<p>Mortinta, mi min kredus tre feliĉa,</p>
<p>Ĉar de la nuna tempo ŝajnas, ke</p>
<p>Nenio seriozan elrigardon</p>
<p>Prezentas en la ordo de naturo:</p>
<p>En homa vivo ĉio bagatelojn</p>
<p>Posedas: velkis gloro kaj beleco:</p>
<p>La veran vinon de la vivo oni</p>
<p>Elflui lasis, kaj sub la arkaĵo</p>
<p>Ĉiela restas nur sennutra feĉo.</p>
<p style="text-align:right"><span class="smaller">Venas Malkomo kaj Donalbeno.</span></p>
<p class="stanza">DONALBENO.</p>
<p class="stanza">Kio malĝusta estas?</p>
<p class="stanza">MAKBETO.</p>
<p class="stanza" style="margin-left:7.35em">Vi ne scias!</p>
<p>La font', la kapo, la fontano mem</p>
<p>De via sang' ŝtopiĝis.</p>
<p class="stanza">MAKDUFO.</p>
<p class="stanza" style="margin-left:8.75em">Via patro</p>
<p>Mortiĝis.</p>
<p class="stanza">MALKOMO.</p>
<p class="stanza" style="margin-left:3.85em">Ho, de kiu?</p>
<p class="stanza">LENOKSO.</p>
<p class="stanza" style="margin-left:8.05em">Ŝajne liaj</p>
<p>Ĉambrogardistoj lin mortigis, kies</p>
<p>Vizaĝoj, manoj, estis sangŝmiritaj,</p>
<p>Kun la ponardoj, kiujn neviŝitajn</p>
<p>Ni trovis sur la kapkusenoj: ili</p>
<p>Malfermis la okulojn mirigite;</p>
<p>Nenies vivon ili sciis gardi.</p>
<p class="stanza">MAKBETO.</p>
<p class="stanza">Eĉ nun mi pentas malsaĝecon mian,</p>
<p>Ponardiginte la servistojn.</p>
<p class="stanza">MAKDUFO.</p>
<p class="stanza" style="margin-left:9.80em">Kial</p>
<p>Vi tion faris?</p>
<p class="stanza">MAKBETO.</p>
<p class="stanza" style="margin-left:5.25em">Kiu povas esti</p>
<p>Mirplena, saĝa, kolerega, kaj</p>
<p>Samfoje sintenema? ne, neniu:</p>
<p>La amo, kiu furioze brulis</p>
<p>En mia brust', rapide preterpasis</p>
<p>Prudenton, haltigilon de l' animo.</p>
<p>Jen li—Dunkano—kuŝis, lia haŭto</p>
<p>Arĝentkolora per la ora sango</p>
<p>Strekita, kaj la tranĉoj elrigardon</p>
<p>De buŝoj havis, pretaj je l' eniro</p>
<p>De la ruino: jen la mortigistoj,</p>
<p>Kolorigitaj laŭ metio sia,</p>
<p>Ĉiu ponardo ĝis tenil' kovrita</p>
<p>Per sango: kiu povus sin deteni,</p>
<p>Havante koron de la am' kapablan,</p>
<p>Kaj la kuraĝon, kiu tiun amon</p>
<p>Vidigi povas per agado sia?</p>
<p class="stanza">ŜIA GRAFINA MOŜTO.</p>
<p class="stanza">Ho, helpon! helpon!</p>
<p class="stanza">MAKDUFO.</p>
<p class="stanza" style="margin-left:7.00em">Helpu la grafinon.</p>
<p class="stanza">MALKOMO, <span class="smaller">en la orelon al Donalbeno.</span></p>
<p class="stanza">Ĉu ni permesos per silento nia,</p>
<p>Ke la plimulto kredu, ke ni mem</p>
<p>Akceptas la rezonojn de Makbeto?</p>
<p class="stanza">DONALBENO, <span class="smaller">en la orelon al Malkomo.</span></p>
<p class="stanza">Sed ĉu ni tie ĉi parolos, kie</p>
<p>La sorto, kvazaŭ el kaŝej', elsaltos,</p>
<p>Kaj nin ekkaptos? For; ne estas tempo</p>
<p>Indulgi niajn larmojn.</p>
<p class="stanza">MALKOMO, <span class="smaller">en la orelon al Donalbeno.</span></p>
<p class="stanza" style="margin-left:8.05em">Larmojn, kiuj</p>
<p>Eĉ nun apenaŭ povas sin deteni</p>
<p>Pro nia kordoloro.</p>
<p class="stanza">BANKVO.</p>
<p class="stanza" style="margin-left:6.65em">La grafinon</p>
<p>Tuj helpu. (<span class="smaller">Oni forportas Ŝian Moŝton.</span>)</p>
<p style="margin-left:3.85em">Kaj, post kiam ni nin estos</p>
<p>Vestintaj kontraŭ la malvarmo vintra,</p>
<p>Kunvenu, kaj ĉi tiun monstran faron</p>
<p>Esploru per persista ekzameno.</p>
<p>Ni tremas inter timoj kaj suspektoj:</p>
<p>Sub la protekto Dia jen mi staras,</p>
<p>Kontraŭstaronte la malicintrigojn</p>
<p>De perfiduloj.</p>
<p class="stanza">MAKDUFO.</p>
<p class="stanza" style="margin-left:5.25em">Ankaŭ mi.</p>
<p class="stanza">ĈIUJ.</p>
<p class="stanza" style="margin-left:9.10em">Kaj ĉiuj.</p>
<p class="stanza">MAKBETO.</p>
<p class="stanza">Ni do surmetu viran pretigecon,</p>
<p>Kaj poste ĉiuj rekunvenu.</p>
<p class="stanza">ĈIUJ.</p>
<p class="stanza" style="margin-left:9.45em">Bone.</p>
<p style="text-align:right"><span class="smaller">Ĉiuj foriras escepte Malkomo kaj
    Donalbeno.</span></p>
<p class="stanza">MALKOMO.</p>
<p class="stanza">Kion vi faros? Ne kun ili iru:</p>
<p>Ŝajnigi kordoloron ne sentatan</p>
<p>Facile estas al la intriganto.</p>
<p>Foriros mi Anglujon.</p>
<p class="stanza">DONALBENO.</p>
<p class="stanza" style="margin-left:7.35em">Mi Irlandon.</p>
<p>Aparte ni pli sendanĝere agos:</p>
<p>Ĉie tie ĉiuj estas perfiduloj.</p>
<p>Ju pli intima nia parenceco,</p>
<p>Al la mortinta reĝo, des pli ili</p>
<p>Al ni sentigos sian kruelecon.</p>
<p class="stanza">MALKOMO.</p>
<p class="stanza">Ĉi tiu sag' mortiga, ĵus pafita,</p>
<p>Ankoraŭ ne atingis sian celon,</p>
<p>Kaj ni, la trafon por eviti, sekvos</p>
<p>La vojon plej senriskan. Al ĉevaloj:</p>
<p>Ni senceremonie, forpermeson</p>
<p>Ne demandante, iru: ĉiu devas</p>
<p>Repagi tion, kion li ricevas.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno IV."> <span class="smaller">SCENO
  KVARA</span></h3>
<p class="ac"><b>Sama loko. Ekstere de la kastelo de Makbeto.</b></p>
<p class="sp3 ac"><span class="smaller">Venas <span class="larger">ROSSO</span> kaj <span class="larger">MALJUNULO</span>.</span></p>
<div class="poem poemc25 sp5">
<p>MALJUNULO.</p>
<p class="stanza">Dum sepdek jaroj, kiujn mi memoras,</p>
<p>Teruraj horoj pasis, kaj strangaĵoj</p>
<p>Okazis, sed lastnoktaj mirindaĵoj</p>
<p>Antaŭajn malgrandigis.</p>
<p class="stanza">ROSSO.</p>
<p class="stanza" style="margin-left:8.40em">Bona patro,</p>
<p>Vi vidas, ke la tuta ĉielaro</p>
<p>Minacas, ofendite de la homoj,</p>
<p>Al la scenejo de la sangverŝado.</p>
<p>Laŭ la horloĝ' tagiĝas, sed sufokas</p>
<p>Malluma nokt' la revenantan sunon.</p>
<p>Ĉu nokto kunaliĝis kun la krimo,</p>
<p>Aŭ tago pri ĝi hontas, ke la tero,</p>
<p>Kvazaŭ malviva, tute profundiĝis</p>
<p>En la mallumo, kiam viva lumo</p>
<p>Ĝin volas kisi?</p>
<p class="stanza">MALJUNULO.</p>
<p class="stanza" style="margin-left:5.95em">Estas nenature,</p>
<p>Simile al la faritaĵo. Marde,</p>
<p>Jen falko, per flugiloj etenditaj</p>
<p>Naĝante malhumile en aero,</p>
<p>De nura nizo estis atakita,</p>
<p>Kaj mortigita.</p>
<p class="stanza">ROSSO.</p>
<p class="stanza" style="margin-left:5.25em">Ankaŭ la ĉevaloj</p>
<p>De l' reĝo (ne ekzistas pli perfektaj,</p>
<p>Rapidaj, belaj)—tio estas stranga</p>
<p>Sed tute certa—pro sovaĝiĝeco</p>
<p>Barilojn derompinte forgalopis,</p>
<p>Malobeemaj, kvazaŭ batalontaj</p>
<p>Al la homaro.</p>
<p class="stanza">MALJUNULO.</p>
<p class="stanza" style="margin-left:4.90em">Jes, kaj oni diras</p>
<p>Ke ili manĝis unuj la aliajn.</p>
<p class="stanza">ROSSO.</p>
<p class="stanza">En vero, kun la senmezura miro</p>
<p>De mi la rigardinto. Jen alvenas</p>
<p style="text-align:right"><span class="smaller">Venas Makdufo.</span></p>
<p>Makdufo. Kiel kuras la aferoj,</p>
<p>Amiko bona?</p>
<p class="stanza">MAKDUFO.</p>
<p class="stanza" style="margin-left:4.20em">Ĉu vi ne komprenas?</p>
<p class="stanza">ROSSO.</p>
<p class="stanza">Sed kies estas tiu sanga faro?</p>
<p class="stanza">MAKDUFO.</p>
<p class="stanza">De tiuj, kiujn ĵus Makbet' mortigis.</p>
<p class="stanza">ROSSO.</p>
<p class="stanza">Ho ve! sed kion ili fine celis?</p>
<p class="stanza">MAKDUFO.</p>
<p class="stanza">Allogis ilin ia rekompenco.</p>
<p>La filoj de la reĝo, Donalbeno</p>
<p>Kaj lia frat' Malkomo sin forŝtelis,</p>
<p>Kaj malaperis,—kio suspektigas</p>
<p>Al ili.</p>
<p class="stanza">ROSSO.</p>
<p class="stanza" style="margin-left:2.80em">Tio ankaŭ estas kontraŭ</p>
<p>La voĉo de natur', Ho malŝparema</p>
<p>Gloramo, kiu volis eĉ engluti</p>
<p>De via propra viv' la fonton! Do</p>
<p>Makbet' fariĝos la regnestro?</p>
<p class="stanza">MAKDUFO.</p>
<p class="stanza" style="margin-left:10.85em">Certe</p>
<p>Li estas jam nomita, kaj irinta</p>
<p>Al Skono por ricevi la honoron</p>
<p>De reĝarajto.</p>
<p class="stanza">ROSSO.</p>
<p class="stanza" style="margin-left:5.25em">Kie de Dunkano</p>
<p>La korpo estas?</p>
<p class="stanza">MAKDUFO.</p>
<p class="stanza" style="margin-left:5.60em">Oni portis ĝin</p>
<p>Al Kolmakilo, la enterigejo</p>
<p>Plej sankta, kie liaj antaŭuloj</p>
<p>Ripozas pace.</p>
<p class="stanza">ROSSO.</p>
<p class="stanza" style="margin-left:4.90em">Ĉu vi Skonon iros?</p>
<p class="stanza">MAKDUFO.</p>
<p class="stanza">Ne, kuzo, Fifon.</p>
<p class="stanza">ROSSO.</p>
<p class="stanza" style="margin-left:5.95em">Tien ankaŭ mi.</p>
<p class="stanza">MAKDUFO.</p>
<p class="stanza">Nu, oni faru ĉion bone, Dio</p>
<p>Protektu, kiel dum antaŭaj tempoj.</p>
<p class="stanza">ROSSO.</p>
<p class="stanza">Adiaŭ, patro.</p>
<p class="stanza">MALJUNULO.</p>
<p class="stanza">Vin benu Dio kaj la bonfarontojn</p>
<p>Al mia lando, de homar' zorgantojn.</p>
<p style="text-align:right"><span class="smaller">Ili foriras.</span></p>
</div>
<h2 class="sp3 ac" style="margin-bottom:3.8ex;" title="Akto III."> <span class="larger">AKTO
  TRIA</span></h2>
<h3 class="ac" style="margin-bottom:1.8ex;" title="Sceno I."> <span class="smaller">SCENO
  UNUA</span></h3>
<p class="ac"><b>Forreso. La palaco.</b></p>
<p class="ac"><span class="smaller">Venas <span class="larger">BANKVO</span>.</span></p>
<div class="poem poemc25">
<p>BANKVO.</p>
<p class="stanza">Vi la zeniton jam atingis: reĝo,</p>
<p>Kordor', Glamiso, ĉio, laŭ promeso</p>
<p>De l' sortulinoj, atingita tamen,</p>
<p>Mi timas, per plej malhonesta ludo:</p>
<p>Sed viaj posteuloj, oni diris,</p>
<p>Ne estos heredantoj, sed mi mem</p>
<p>Fariĝos la radiko kaj naskanto</p>
<p>De reĝa dinastio. Se de ili</p>
<p>La vero estas parolebla—kiel,</p>
<p>Makbeto, via sorto ekzempligas—</p>
<p>Do kial, laŭ la rolo plenumita</p>
<p>Pri vi, ne povas ili orakoli</p>
<p>Pri mia bono nepre esperinda?</p>
<p>Sed—ĝis konvena horo—mi silentu!</p>
</div>
<div class="bq1 smaller sp2">
<p class="sp0">Trumpetado. Venas Makbeto, kiel reĝo; Ŝia grafina Moŝto
    Makbeto, kiel reĝino, Lenokso, Rosso, Sinjoroj, Sinjorinoj, kaj sekvantaro.</p>
</div>
<div class="poem poemc25 sp3">
<p>MAKBETO.</p>
<p class="stanza">Jen nia ĉefa gasto.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.35em">Se li restus</p>
<p>Neinvitita, al festeno nia</p>
<p>Plej grava manko sin sentigus.</p>
<p class="stanza">MAKBETO.</p>
<p class="stanza" style="margin-left:10.85em">Nokton</p>
<p>Ĉi tiun ni festenon reĝan havos,</p>
<p>Kaj mi ĉeeston vian petas.</p>
<p class="stanza">BANKVO.</p>
<p class="stanza" style="margin-left:9.80em">Volu</p>
<p>Ordoni, via Moŝto, miaj devoj</p>
<p>Por tio per ligilo nerompebla</p>
<p>Ligitaj estas.</p>
<p class="stanza">MAKBETO.</p>
<p class="stanza" style="margin-left:5.25em">Ĉu vi rajdos baldaŭ?</p>
<p class="stanza">BANKVO.</p>
<p class="stanza">Jes, via bona Moŝto.</p>
<p class="stanza">MAKBETO.</p>
<p class="stanza" style="margin-left:7.70em">Ni alie</p>
<p>Dezirus la konsilon vian,—kies</p>
<p>Graveco helpis al prospero nia</p>
<p>Ĝis nun—je l' konsiliĝo hodiaŭa;</p>
<p>Ni do prokrastos ĝin ĝis morgaŭ. Ĉu</p>
<p>Vi rajdos malproksimen?</p>
<p class="stanza">BANKVO.</p>
<p class="stanza" style="margin-left:8.40em">Nu, sufiĉe</p>
<p>Pasigi la intervenontajn horojn</p>
<p>De nun ĝis la festeno: se necese,</p>
<p>Mi devos pruntepreni de la nokto</p>
<p>Du horojn eble.</p>
<p class="stanza">MAKBETO.</p>
<p class="stanza" style="margin-left:5.60em">Tamen ne forgesu</p>
<p>La feston.</p>
<p class="stanza">BANKVO.</p>
<p class="stanza" style="margin-left:3.85em">Ne, neniel, via Moŝto.</p>
<p class="stanza">MAKBETO.</p>
<p class="stanza">Ni aŭdis, ke forkuris niaj kuzoj,</p>
<p>Kulpplenaj, sed ne konfesinte sian</p>
<p>Patromortigon strangan, pleniginte</p>
<p>L' orelojn de amikoj renkontitaj</p>
<p>De strangaj malveraĵoj; sed pri tio</p>
<p>Ni morgaŭ priparolos, kiam kune</p>
<p>Ni traktos pri aferoj reĝaregnaj.</p>
<p>Adiaŭ, al ĉevalo: ĝis revido</p>
<p>Hodiaŭ nokte. Ĉu vin akompanos</p>
<p>Fleanc'?</p>
<p class="stanza">BANKVO.</p>
<p class="stanza" style="margin-left:3.15em">Jes, via Moŝto: do adiaŭ.</p>
<p class="stanza">MAKBETO.</p>
<p class="stanza">Rapidaj kaj nefaletemaj estu</p>
<p>Ĉevaloj viaj: kaj mi vin al ili</p>
<p>Konfidas. Ĝis revido.</p>
<p style="text-align:right"><span class="smaller">Bankvo foriras.</span></p>
<p style="margin-left:8.05em">Ĉiu homo</p>
<p>Dezirojn siajn sekvu ĝis la sepa</p>
<p>Hodiaŭ nokte; ni, por plidolĉigi</p>
<p>Rerenkontiĝon kun amikoj niaj,</p>
<p>Ĝis festenhoro restos solaj: Dio</p>
<p>Vin benu!</p>
<p style="text-align:right"><span class="smaller">Ĉiuj foriras, escepte Makbeto kaj
    servisto.</span></p>
<p style="margin-left:3.50em">Unu vorton: ĉu atendas</p>
<p>Ordonojn niajn tiuj viroj?</p>
<p class="stanza">SERVISTO.</p>
<p class="stanza" style="margin-left:9.45em">Ili</p>
<p>Ekstere estas de l' palaco.</p>
<p class="stanza">MAKBETO.</p>
<p class="stanza" style="margin-left:9.80em">Ilin</p>
<p>Al ni konduku.</p>
<p style="text-align:right"><span class="smaller">La servisto foriras.</span></p>
<p style="margin-left:5.25em">La reĝeco estas</p>
<p>Nenio, se ĝi estus ne senriska.</p>
<p>Enradikiĝis en spirito mia</p>
<p>Pri Bankvo mia timo, kaj pro lia</p>
<p>Grandanimeco estas li timinda:</p>
<p>Ĉar, kuraĝulo, kun braveco vira</p>
<p>Kunigas li prudenton, kiu gardas</p>
<p>Lin de danĝero. Sole lin mi timas:</p>
<p>Spirito lia ŝajnas superregi</p>
<p>Spiriton mian, kiel, oni diras,</p>
<p>Cezara superregis Antonian.</p>
<p>La sortulinojn li riproĉis (kiam</p>
<p>Unue ili min salutis reĝo),</p>
<p>Kun la ordon', ke ili al li ankaŭ</p>
<p>Parolu: tiam, kiel profetinoj,</p>
<p>Lin ili ekproklamis antaŭulo</p>
<p>De reĝa dinastio, donis kronon</p>
<p>Al mi senfruktodonan, kaj enmetis</p>
<p>En mian manon senutilan sceptron,</p>
<p>Nur elŝirotan de princido, kiu</p>
<p>Ne de mi mem devenis. Tiel, por</p>
<p>Pranepoj Bankvaj mi per krim' makulis</p>
<p>Spiriton mian; por idaro lia</p>
<p>Dunkanon la afablan mi mortigis;</p>
<p>Mi konspirantojn kontraŭ mia paco</p>
<p>Starigis nur por ili: kaj eternan</p>
<p>Juvelon mian al la malamiko</p>
<p>Komuna de homaro mi fordonis,</p>
<p>Por fari <i>ilin</i>, <i>la Bankvidojn</i> reĝoj!</p>
<p>Ne, preferinde, sorto mem alvoku</p>
<p>Min kiel batalanton al decido!</p>
<p>Ho, kiu venas?</p>
<p style="text-align:right"><span class="smaller">Revenas servisto, kun du
    Mortigistoj.</span></p>
<p style="margin-left:5.25em">Iru enirejon,</p>
<p>Kaj tie nin atendu.</p>
<p style="text-align:right"><span class="smaller">Servisto foriras.</span></p>
<p style="margin-left:7.00em">Ĉu hieraŭ</p>
<p>Ni interparoladis pri l' afero?</p>
<p class="stanza">UNUA MORTIGISTO.</p>
<p class="stanza">Jes, via princa Moŝto.</p>
<p class="stanza">MAKBETO.</p>
<p class="stanza" style="margin-left:8.40em">Bone, do</p>
<p>Ĉu vi pripensis miajn argumentojn?</p>
<p><i>Li</i> estis, kiu dum antaŭaj jaroj</p>
<p>Fiere vin subpremis, kiun vi</p>
<p>Supozis esti ni, senkulpaj tute:</p>
<p>La jenan fakton ĉe kunveno mia</p>
<p>Mi al vi pruvis, kiamaniere</p>
<p>Li trompis vin per faroj kaj promesoj,</p>
<p>Kaj la aŭtorojn de l' rimedoj, kiujn</p>
<p>Li uzis, mi elmontris, ja sufiĉe</p>
<p>Eĉ homojn plej malspritajn por konvinki,</p>
<p>Ke <i>Bankvo</i> estas la farinto.</p>
<p class="stanza">UNUA MORTIGISTO.</p>
<p class="stanza" style="margin-left:10.50em">Vi</p>
<p>Klarigis ĝin al ni.</p>
<p class="stanza">MAKBETO.</p>
<p class="stanza" style="margin-left:7.35em">Kaj nun mi venas</p>
<p>Al la afero, kiun mi ekcelas</p>
<p>Per nuna rekunveno. Ĉu vi trovas,</p>
<p>Ke pacienco tiel superregas</p>
<p>Naturon vian, ke vi tion ĉi</p>
<p>Konsentas toleradi? Ĉu de longe</p>
<p>Vi kristaniĝis tiamaniere,</p>
<p>Ke vi al la Kreinto faros petojn</p>
<p>Por tiu ĉi <i>bonul'</i> kaj liaj idoj,</p>
<p>De kiu la subpremo al infero</p>
<p>Vin alpaŝigis, viajn posteulojn</p>
<p>Farante almozuloj?</p>
<p class="stanza">UNUA MORTIGISTO.</p>
<p class="stanza" style="margin-left:6.65em">Mia reĝo,</p>
<p>Ni estas homoj.</p>
<p class="stanza">MAKBETO.</p>
<p class="stanza" style="margin-left:5.60em">Jes, laŭkataloge</p>
<p>Vi apartenas al la klaso homa,</p>
<p>Kiel ĉashundoj, leporhundoj, hundoj</p>
<p>Mikssangaj, mopsoj, dogoj, kaj pudeloj,</p>
<p>Postflaraj akvohundoj, kaj luphundoj</p>
<p>Sin ĉiuj nomas ordinare hundoj:</p>
<p>La takstabelo tamen inter ili</p>
<p>Rapidajn, malrapidajn, kaj ruzemajn</p>
<p>Distingas, domgardemajn aŭ ĉasemajn:</p>
<p>Laŭ la talento, kiun la Naturo</p>
<p>Kun malŝparema man' al ĉiu donis,</p>
<p>La hunda list' diferencigas ĉiun,</p>
<p>Titolon ecan alskribante: tiel</p>
<p>La homoj estas diferencigeblaj.</p>
<p>Nu, se vi sur la skalo de vireco</p>
<p>Ne havas rangon tre malaltan, diru;</p>
<p>Kaj mi al vi l' ordonon komisios,</p>
<p>Plenumo kies vian malamikon</p>
<p>Forigos, kaj al nia ama koro</p>
<p>Kunforĝos vin, ĉar ni dum lia vivo</p>
<p>Nin sentas nur malbone, nia sano</p>
<p>Per lia morto plene restariĝos.</p>
<p class="stanza">DUA MORTIGISTO.</p>
<p class="stanza">Mi estas, mia reĝo, viro tiom</p>
<p>Per la kruelaj batoj de la mondo</p>
<p>Kolerigita, ke egale estas</p>
<p>Al mi, laŭ kia maniero mi</p>
<p>Min venĝos al la mondo.</p>
<p class="stanza">UNUA MORTIGISTO.</p>
<p class="stanza" style="margin-left:8.75em">Kaj mi ankaŭ</p>
<p>Pri malhelpaĵoj tiel laca estas,</p>
<p>Per sorto distirita, ke mi riskus</p>
<p>La vivon iel ajn, ĉu mi ĝin perdus</p>
<p>Aŭ feliĉigus.</p>
<p class="stanza">MAKBETO.</p>
<p class="stanza" style="margin-left:5.60em">Nu, vi ambaŭ scias,</p>
<p>Ke Bankvo estas via malamiko.</p>
<p class="stanza">AMBAŬ MORTIGISTOJ.</p>
<p class="stanza">Ni scias, Via Moŝto.</p>
<p class="stanza">MAKBETO.</p>
<p class="stanza" style="margin-left:7.70em">Malamiko</p>
<p>Li estas mia ankaŭ, kaj direktas</p>
<p>Penadojn siajn kontraŭ interesoj</p>
<p>Plej karaj miaj, kaj, dum li ekzistas,</p>
<p>Ne povos mi atingi miajn celojn.</p>
<p>Kaj, kvankam mi kun frunta senhonteco</p>
<p>Lin povus forbalai de la tero,</p>
<p>Respondigante mian reĝan volon,</p>
<p>Farante tamen tion, mi ofendus</p>
<p>Amikojn de ni ambaŭ, kies amon</p>
<p>Mi altestimas, kiuj nepre plorus</p>
<p>La morton de la mortigito: tial</p>
<p>Mi turnas min al via help', l' aferon</p>
<p>Kaŝante de l' publika observado</p>
<p>Pro gravaj argumentoj.</p>
<p class="stanza">DUA MORTIGISTO.</p>
<p class="stanza" style="margin-left:8.05em">Kion vi</p>
<p>Al ni ordonos, tion ni plenumos.</p>
<p class="stanza">UNUA MORTIGISTO.</p>
<p class="stanza">Eĉ kvankam niaj vivoj, via moŝto—</p>
<p class="stanza">MAKBETO.</p>
<p class="stanza">Okuloj viaj la spiriton viglan</p>
<p>Vidigas. Mi al vi klarigos baldaŭ,</p>
<p>En kiu loko vi vin devos kaŝi,</p>
<p>Kaj la precizan horon de la faro</p>
<p>Farota iomete malproksime</p>
<p>De la palaco; ĉar notinde estas,</p>
<p>Ke mia nomo tie enmiksiĝu</p>
<p>Neniel; kaj, por ke efektiviĝu</p>
<p>Senmanke la afero, lia filo</p>
<p>Fleanco devos ankaŭ partopreni</p>
<p>En la malhela sort' de sia patro.</p>
<p>Do interkonsiliĝu; mi revenos.</p>
<p class="stanza">AMBAŬ MORTIGISTOJ.</p>
<p class="stanza">Ni jam decidis ĉion, via Moŝto.</p>
<p class="stanza">MAKBETO.</p>
<p class="stanza">Mi baldaŭ vin revokos do: eliru.</p>
<p style="text-align:right"><span class="smaller">La mortigistoj foriras.</span></p>
<p>Finite estas; Bankvo, antaŭ morto</p>
<p>Preparu vin por la eterna sorto.</p>
<p style="text-align:right"><span class="smaller">Foriras.</span></p>
</div>
<h3 class="ac" style="margin-bottom:1.8ex;" title="Sceno II."> <span class="smaller">SCENO
  DUA</span></h3>
<p class="ac"><b>La palaco.</b></p>
<p class="sp3 ac"><span class="smaller">Venas <span class="larger">ŜIA GRAFINA MOŜTO
  MAKBETO</span> kaj <span class="larger">SERVISTO</span>.</span></p>
<div class="poem poemc25 sp3">
<p>ŜIA GRAFINA MOŜTO.</p>
<p class="stanza">Ĉu Bankvo jam forlasis la kortegon!</p>
<p class="stanza">SERVISTO.</p>
<p class="stanza">Jes, Via Moŝto, sed hodiaŭ nokte</p>
<p>Revenos.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:3.15em">Diru al la reĝo, ke</p>
<p>Mi, kiam li libera estos, volas</p>
<p>Paroli iom.</p>
<p class="stanza">SERVISTO.</p>
<p class="stanza" style="margin-left:4.20em">Certe, Via Moŝto.</p>
<p style="text-align:right"><span class="smaller">Foriras.</span></p>
<p class="stanza">ŜIA GRAFINA MOŜTO.</p>
<p class="stanza">Nenion havas ni, se la akiron</p>
<p>Kontente ni ne povas ĝui: estas</p>
<p>Pli bone esti eĉ la mortigitoj,</p>
<p>Ol, mortigintoj, vivi malĝojuloj.</p>
<p style="text-align:right"><span class="smaller">Venas Makbeto.</span></p>
<p>Ho, kiel via Moŝto ĉiam sola</p>
<p>Malgajaj kun fantaziaĵoj restas,</p>
<p>Revivigante pensojn, kiuj devis</p>
<p>Kun la mortintoj morti. La aferoj</p>
<p>Nekuraceblaj estas pripensindaj</p>
<p>Neniel; faritaĵo malfarebla</p>
<p>Neniam estas.</p>
<p class="stanza">MAKBETO.</p>
<p class="stanza">Ni vundis ne mortigis la viperon:</p>
<p>Ĝi resaniĝos, dum nin maliculojn</p>
<p>Minacas puno pro maltrafo nia.</p>
<p>Sed la terglob' diskrevu, l' universo</p>
<p>Ekfalu, antaŭ ol ni tremegante</p>
<p>Vivados, kaj dormante suferados</p>
<p>La agonion de teruraj sonĝoj:</p>
<p>Pli bone kuŝus ni kun la mortintoj,</p>
<p>De ni senditaj al eterna paco,</p>
<p>Por ke ni pace restu, ol tolerus</p>
<p>Turmentojn de kulpiga konscienco</p>
<p>En senripoza frenezeco. Kuŝas</p>
<p>Dunkano en la tombo: post la febra</p>
<p>Agado de la viv' li bone dormas:</p>
<p>La perfideco faris sian eblon;</p>
<p>Nun nek ponardo, nek veneno, fila</p>
<p>Konspiro, nek armeo malamika,—</p>
<p>Nenio povas ĝeni lin.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.05em">Kuraĝon;</p>
<p>Lumigu la vizaĝon per ridetoj,</p>
<p>Ĉar viajn gastojn devos vi gajigi.</p>
<p class="stanza">MAKBETO.</p>
<p class="stanza">Mi faros ĝin, edzino mia; ankaŭ</p>
<p>Vi mem, mi petas; kaj prizorgu Bankvon,</p>
<p>Lin honorante lange kaj okule</p>
<p>El ĉiuj niaj gastoj speciale.</p>
<p>Ĉar ni nin devas fari flatemuloj,</p>
<p>Maskante la vizagojn por elkaŝi</p>
<p>La sentojn, kiuj en la koro kovas.</p>
<p class="stanza">ŜIA GRAFINA MOŜTO.</p>
<p class="stanza">Ne, kial tiel agi?</p>
<p class="stanza">MAKBETO.</p>
<p class="stanza" style="margin-left:6.65em">Ho, edzino</p>
<p>Tre kara, akraj, kiel la pikiloj</p>
<p>De la kolubroj, zorgoj min turmentas,</p>
<p>Dum Bankvo kaj Fleanco vivas.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:10.50em">Tamen</p>
<p>Naturo ne al ili donis rajton</p>
<p>Eternan de vivado sur la tero.</p>
<p class="stanza">MAKBETO.</p>
<p class="stanza">Ni nin konsolu; de atakoj niaj</p>
<p>Ne povos ili gardi sin; do ĝoju:</p>
<p>Ĉar antaŭ ol de l' tur' hedervestita</p>
<p>Elflugos la vesperto, kaj vokite</p>
<p>De nigra Hekateo la skarabo,</p>
<p>Portate per flugiloj el armaĵo,</p>
<p>Zumadon dormallogan sonorigos,</p>
<p>La famo pri harstariganta krimo</p>
<p>La mondon skuos.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.95em">Kion vi intencas?</p>
<p class="stanza">MAKBETO.</p>
<p class="stanza">Ne sciu, karulino, antaŭ kiam</p>
<p>Aplaŭdos vi la faron. Venu, nokto</p>
<p>Blindiga, kaj elkovru la afablajn</p>
<p>Okulojn de la tago kompatema,</p>
<p>Kaj per la mano, sanga, nevidebla,</p>
<p>Forigu kaj disŝiru la ligilon,—</p>
<p>La vivon de la malamata Bankvo,—</p>
<p>Pro kiu mi tenata estas ĉiam</p>
<p>En timo! La taglumo ekdensiĝas,</p>
<p>Kaj la korniko serĉas la nestarbojn,</p>
<p>Althejm' de sia raŭka kunularo,</p>
<p>La tagvivuloj lace ekdormetas;</p>
<p>Kaj noktvagantoj serĉas la ĉasaĵon.</p>
<p>Vi miras miajn vortojn: trankviliĝu:</p>
<p>Ĉar komencite la malbona ago</p>
<p>Per pli malbonaj trafas la sukceson.</p>
<p>Do kun mi venu.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno III."> <span class="smaller">SCENO
  TRIA</span></h3>
<p class="ac"><b>Parko proksime de la palaco.</b></p>
<p class="sp3 ac"><span class="smaller">Venas <span class="larger">TRI
  MORTIGISTOJ</span>.</span></p>
<div class="poem poemc25 sp3">
<p>UNUA MORTIGISTO.</p>
<p class="stanza">Sed kiu sendis vin al mi ĉi tien?</p>
<p class="stanza">TRIA MORTIGISTO.</p>
<p class="stanza">Makbeto.</p>
<p class="stanza">DUA MORTIGISTO.</p>
<p class="stanza" style="margin-left:3.15em">Ni al li konfidi povas,</p>
<p>Ĉar li rakontas ĝustajn instrukciojn</p>
<p>Pri nia farotaĵo.</p>
<p class="stanza">UNUA MORTIGISTO.</p>
<p class="stanza" style="margin-left:6.65em">Do nin helpu.</p>
<p>Ankoraŭ kelkaj strioj de taglumo</p>
<p>Briletas en la ruĝa okcidento;</p>
<p>Nun la malfrua vojaĝanto spronas</p>
<p>Ĉevalon sian, por ke li atingu</p>
<p>Gastejon, kaj proksimen nun alvenas</p>
<p>Li, kiun ni atendas.</p>
<p class="stanza">TRIA MORTIGISTO.</p>
<p class="stanza" style="margin-left:7.35em">Jen, aŭskultu!</p>
<p>Mi aŭdas piedfrapojn de ĉevaloj.</p>
<p class="stanza">BANKVO, <span class="smaller">Post la scenejo</span>.</p>
<p class="stanza">Alportu al ni torĉojn, ho!</p>
<p class="stanza">DUA MORTIGISTO.</p>
<p class="stanza" style="margin-left:9.80em">Li venas:</p>
<p>Kaj la ceteraj kune atendataj</p>
<p>Jam estas en la kort'.</p>
<p class="stanza">UNUA MORTIGISTO.</p>
<p class="stanza" style="margin-left:8.05em">Ĉevaloj liaj</p>
<p>Laŭiras la parklimon.</p>
<p class="stanza">TRIA MORTIGISTO.</p>
<p class="stanza" style="margin-left:8.05em">Preskaŭ mejlon.</p>
<p>Sed li kutimas, kiel ankaŭ ĉiuj,</p>
<p>Al la palaco piediri de</p>
<p>Ĉi tie.</p>
<p class="stanza">DUA MORTIGISTO.</p>
<p class="stanza" style="margin-left:3.15em">Torĉon, torĉon!</p>
<p style="text-align:right"><span class="smaller">Venas Bankvo kaj Fleanco portante
    torĉon.</span></p>
<p class="stanza">TRIA MORTIGISTO.</p>
<p class="stanza" style="margin-left:9.45em">Venas li.</p>
<p class="stanza">UNUA MORTIGISTO.</p>
<p class="stanza">Atentu.</p>
<p class="stanza">BANKVO.</p>
<p class="stanza">Hodiaŭ nokte pluvos.</p>
<p class="stanza">UNUA MORTIGISTO.</p>
<p class="stanza" style="margin-left:7.70em">Pluvu do.</p>
<p style="text-align:right"><span class="smaller">Ili atakas Bankvon.</span></p>
<p class="stanza">BANKVO.</p>
<p class="stanza">Ho, perfideco! For, Fleanco, for!</p>
<p>Vi eble venĝos min. Ho, sklavo?</p>
<p style="text-align:right"><span class="smaller">Li mortas. Fleanco forkuras.</span></p>
<p class="stanza">TRIA MORTIGISTO.</p>
<p class="stanza">Kiu la torĉon do estingis?</p>
<p class="stanza">UNUA MORTIGISTO.</p>
<p class="stanza" style="margin-left:9.45em">Ĉu</p>
<p>Ne estis tiel aranĝite?</p>
<p class="stanza">TRIA MORTIGISTO.</p>
<p class="stanza" style="margin-left:8.75em">Unu</p>
<p>Nur estas mortigita; ĉar la filo</p>
<p>Forkuris.</p>
<p class="stanza">DUA MORTIGISTO.</p>
<p class="stanza" style="margin-left:3.50em">Ni do nur duonon faris</p>
<p>De nia tasko.</p>
<p class="stanza">UNUA MORTIGISTO.</p>
<p class="stanza" style="margin-left:4.90em">Venu, ni sciigu</p>
<p>La rezultaton.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno IV."> <span class="smaller">SCENO
  KVARA</span></h3>
<p class="ac"><b>Salono en la palaco.</b></p>
<p class="sp3 ac"><span class="smaller">Festeno preta. <span class="larger">Venas MAKBETO</span>,
  <span class="larger">ŜIA GRAFINA MOŜTO MAKBETO</span>, <span class="larger">ROSSO</span>, <span class="larger">LENOKSO</span>, <span class="larger">NOBELOJ</span> kaj ilia sekvantaro.</span></p>
<div class="poem poemc25 sp3">
<p>MAKBETO.</p>
<p class="stanza">Vi scias la rangordon, do eksidu:</p>
<p>Al ĉiuj korsalutojn.</p>
<p class="stanza">NOBELOJ.</p>
<p class="stanza" style="margin-left:7.70em">Korajn dankojn</p>
<p>Al via reĝa Moŝto.</p>
<p class="stanza">MAKBETO.</p>
<p class="stanza" style="margin-left:7.35em">Partoprenos</p>
<p>Ni vian interparoladon, rolon</p>
<p>Ludante de humila gastiganto;</p>
<p>Gastigantino nia sur la reĝa</p>
<p>Seĝego restos, sed laŭ la okazo</p>
<p>Ni petos, ke ŝi ankaŭ partoprenu.</p>
<p class="stanza">ŜIA GRAFINA MOŜTO.</p>
<p class="stanza">Al mia amikaro via moŝto</p>
<p>Proklamu miajn varmajn bondezirojn.</p>
<p style="text-align:right"><span class="smaller">Unua Mortigisto aperas ĉe la
    pordo.</span></p>
<p class="stanza">MAKBETO.</p>
<p class="stanza">Rigardu, ambaŭflanke de la tablo</p>
<p>Dum ili sidas, mi je ĝia kapo</p>
<p>Min metas: ĝojo ĉie superfluu:</p>
<p>Ni baldaŭ trinkos toston ĝeneralan.</p>
<p style="text-align:right"><span class="smaller">Alproksimiĝante al la pordo.</span></p>
<p>Mi vidas sangon sur vizaĝo via.</p>
<p class="stanza">MORTIGISTO.</p>
<p class="stanza">La sangon do de Bankvo.</p>
<p class="stanza">MAKBETO.</p>
<p class="stanza" style="margin-left:8.40em">Mi certege</p>
<p>Sur vi pliamas ĝin, ol en la vejnoj</p>
<p>De Bankvo. Ĉu li estas mortigita?</p>
<p class="stanza">MORTIGISTO.</p>
<p class="stanza">Mi, Via Moŝto, tranĉis lian gorĝon.</p>
<p class="stanza">MAKBETO.</p>
<p class="stanza">Vi estas do plej lerta gorĝtranĉisto:</p>
<p>Nek malpli lerta tiu, kiu faris</p>
<p>La samon por Fleanco; se vi mem,</p>
<p>Senegalulo estas vi.</p>
<p class="stanza">MORTIGISTO.</p>
<p class="stanza" style="margin-left:7.35em">Fleanco</p>
<p>Forkuris, Via Moŝto.</p>
<p class="stanza">MAKBETO.</p>
<p class="stanza" style="margin-left:3.85em">(<span class="smaller">Flanken.</span>) Do
    revenas</p>
<p>Al mia kor' la spasmo: mi alie</p>
<p>Perfekta estus kiel la marmoro;</p>
<p>Fortika, kvazaŭ sur la fundamento</p>
<p>De la ŝtoneg', mi ĉirkaŭprenus ĉion</p>
<p>Egale kun la vasta atmosfero:</p>
<p>Sed nun mallarĝigita, limigita</p>
<p>Mi estas, subpremate per petolaj</p>
<p>Fantaziaĵoj kaj senfinaj timoj.</p>
<p>Sed Bankvo jam ne vivas?</p>
<p class="stanza">MORTIGISTO.</p>
<p class="stanza" style="margin-left:8.75em">Vere, ne:</p>
<p>Li kuŝas nun en foso, via Moŝto,</p>
<p>Kun dudek grandaj tranĉoj en la kolo,</p>
<p>Mortiga eĉ la malplej granda.</p>
<p class="stanza">MAKBETO.</p>
<p class="stanza" style="margin-left:10.85em">Dankon.</p>
<p>(<span class="smaller">Flanken.</span>) Serpento la plenkreska tie kuŝas;</p>
<p>La serpentido forglitinte naskos</p>
<p>Post ne tre longa tempo la venenon,</p>
<p>Sed nun sendenta.—Vi foriru; morgaŭ</p>
<p>Ni nin revidos.</p>
<p style="text-align:right"><span class="smaller">Mortigisto foriras.</span></p>
<p class="stanza">ŜIA GRAFINA MOŜTO.</p>
<p class="stanza" style="margin-left:5.60em">Via reĝa Moŝto,</p>
<p>Al ni saluto via ofta mankas,</p>
<p>Sen kiu nia fest' ne diferencas</p>
<p>De la manĝad' kutima; la gracia</p>
<p>Ceremonio de akcepto via</p>
<p>Similas al bongusta saŭc'; alie,</p>
<p>Al manĝo sendeserta.</p>
<p class="stanza">MAKBETO.</p>
<p class="stanza" style="margin-left:7.70em">Ho, mi dankas</p>
<p>Pro tiu memorigo. (<span class="smaller">Al la gastoj.</span>) Akompanu</p>
<p>La bona digestado apetiton,</p>
<p>Kaj bona san' rezultu!</p>
<p class="stanza">LENOKSO.</p>
<p class="stanza" style="margin-left:8.05em">Via Moŝto,</p>
<p>Eksidi al vi plaĉu.</p>
<p style="text-align:right"><span class="smaller">La spirito de Bankvo aperas, kaj
    eksidas</span></p>
<p style="text-align:right"><span class="smaller">sur la seĝo rezervita por
    Makbeto.</span></p>
<p class="stanza">MAKBETO.</p>
<p class="stanza">Honoro la plej alta kronus nian</p>
<p>Plezuron, se ĉeestus nobla Bankvo;</p>
<p>Riproĉi kiun pro malzorgo mi</p>
<p>Preferus, ol kompati pro malbona</p>
<p>Okazintaĵo!</p>
<p class="stanza">ROSSO.</p>
<p class="stanza" style="margin-left:4.55em">Lia neĉeesto</p>
<p>Promeson lian montras senvalora.</p>
<p>Al via Moŝto plaĉu nin honori,</p>
<p>Sidanta kun gastaro via.</p>
<p class="stanza">MAKBETO.</p>
<p class="stanza" style="margin-left:8.75em">Restas</p>
<p>Por mi neniu seĝo.</p>
<p class="stanza">LENOKSO.</p>
<p class="stanza" style="margin-left:7.00em">Via Moŝto,</p>
<p>Jen estas seĝo rezervita.</p>
<p class="stanza">MAKBETO.</p>
<p class="stanza" style="margin-left:9.45em">Kie?</p>
<p class="stanza">LENOKSO.</p>
<p class="stanza">Ĉi tie, via Moŝto. Kio do</p>
<p>Malhelpas vian reĝan Moŝton?</p>
<p class="stanza">MAKBETO.</p>
<p class="stanza" style="margin-left:10.85em">Kiu</p>
<p>Ĉi tion faris?</p>
<p class="stanza">NOBELOJ.</p>
<p class="stanza" style="margin-left:5.60em">Kion, via Moŝto?</p>
<p class="stanza">MAKBETO.</p>
<p class="stanza">Ne povas vi certigi, ke la ago</p>
<p>De mi farita estas: do ne montru</p>
<p>Al mi sangmakulitajn viajn harojn.</p>
<p class="stanza">ROSSO.</p>
<p class="stanza">Leviĝu, gesinjoroj: lia Moŝto</p>
<p>Malsana estas.</p>
<p class="stanza">ŜIA GRAFINA MOŜTO.</p>
<p class="stanza">Sidadu, geamikoj, lia Moŝto</p>
<p>Sin sentas ofte tiel: de juneco</p>
<p>Li havas la malsanon, kaj la spasmo</p>
<p>Ne estos longedaŭra: do sidadu;</p>
<p>Li resaniĝos post momento: tamen</p>
<p>Lin rigardante, vi ofendos lin,</p>
<p>Kaj pligrandigos la malsanon, tial</p>
<p>Festenu ĝoje. (<span class="smaller">Al Makbeto.</span>) Ĉu vi estas viro?</p>
<p class="stanza">MAKBETO.</p>
<p class="stanza">Jes, maltimulo, kiu kun kuraĝo</p>
<p>Renkontas tion, kion la diablo</p>
<p>Sen tremo ne rigardus.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.05em">Sensencaĵo!</p>
<p>Jen vera pentro de teruro via,</p>
<p>Simila je l' ponardo fantazia,</p>
<p>Kiu,—vi diris,—vin kondukis al</p>
<p>Dunkano. Ho! l' eksaltoj kaj kapricoj</p>
<p>De via cerbo, kiuj ne prezentas</p>
<p>La veran timon, nur rememorigas</p>
<p>Al mi rakontojn, antaŭ vintra fajro</p>
<p>Diritajn de maljunulino, kiu</p>
<p>Ricevis ilin de avino sia.</p>
<p>Ho, hontu! Kial vi grimacas tiel?</p>
<p>Kaj tamen nur skabelon vi rigardas!</p>
<p class="stanza">MAKBETO.</p>
<p class="stanza">Rigardu, jen, nun kion diras vi?</p>
<p>(<span class="smaller">Al la spirito.</span>) Nu, mi ne timas. Se vi povas movi</p>
<p>La kapon, do parolu: se ostejoj</p>
<p>Kaj tomboj sendas reen al vivuloj</p>
<p>Enterigitojn, akcipitroj manĝu</p>
<p>Mortintojn niajn.</p>
<p style="text-align:right"><span class="smaller">La spirito malaperas.</span></p>
<p class="stanza">ŜIA GRAFINA MOŜTO.</p>
<p class="stanza" style="margin-left:6.30em">Ho, malvirigita</p>
<p>Pro malsaĝeco!</p>
<p class="stanza">MAKBETO.</p>
<p class="stanza" style="margin-left:5.60em">Se,—mi tion ĵuras,—</p>
<p>Mi staras tie ĉi, mi vidis lin.</p>
<p class="stanza">ŜIA GRAFINA MOŜTO.</p>
<p class="stanza">Fi, hontu!</p>
<p class="stanza">MAKBETO.</p>
<p class="stanza" style="margin-left:3.85em">Sangon en praavaj tempoj</p>
<p>Laŭvole oni verŝis, antaŭ kiam</p>
<p>Punleĝoj homaj moderigis morojn</p>
<p>Sovaĝajn; jes, eĉ poste oni aŭdis</p>
<p>Rakontojn pri mortigoj, en l' orelon</p>
<p>Apenaŭ paroleblajn; tiutempe</p>
<p>Post la senkapigado homoj mortis;</p>
<p>Sed malgraŭ dudek mortoj en la kapo</p>
<p>La mortigitoj nun sin reprezentas,</p>
<p>Kaj el skabeloj niaj nin forŝovas:</p>
<p>Ĉu ne ĉi tio estas plistrangaĵo,</p>
<p>Ol eĉ mortigo tia!</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.00em">Via Moŝto,</p>
<p>Amikoj viaj karaj vin atendas.</p>
<p class="stanza">MAKBETO.</p>
<p class="stanza">Pardonu min, mi petas, mi forgesis.</p>
<p>Ne mire min rigardu, ho nobeloj;</p>
<p>Amikoj, mi malsanon strangan havas;</p>
<p>Al intimuloj miaj tamen tio</p>
<p>Ne estas rimarkinda. Jen, salutojn,</p>
<p>Kaj bonan sanon al vi ĉiuj! Mi</p>
<p>Eksidu. Nun plenigu la pokalojn.</p>
<p>Mi ĝoje tostos la ĉeestantaron,</p>
<p>Kaj nian karan Bankvon, sopiratan</p>
<p>De ĉiuj. Se nur li nun ne forestus!</p>
<p>Al via san' kaj lia ni soifas.</p>
<p class="stanza">NOBELOJ.</p>
<p class="stanza">Laŭ devoj niaj toston reciprokan.</p>
<p style="text-align:right"><span class="smaller">La Spirito revenas.</span></p>
<p class="stanza">MAKBETO.</p>
<p class="stanza">For! de okuloj miaj! enteriĝu!</p>
<p>Malvarma estas via sango, via</p>
<p>Ostaro sen medolo; vi ne havas</p>
<p>Vidpovon en okuloj viaj, kiuj</p>
<p>Minace ĉirkaŭrulas sin.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:9.10em">Rigardu,</p>
<p>Nobeloj bonaj, tion ĉi nur kiel</p>
<p>Aferon ordinaran, ne alie;</p>
<p>Sed ĝi dum sia daŭro interrompas</p>
<p>Plezuron nian.</p>
<p class="stanza">MAKBETO.</p>
<p class="stanza">Mi viro tion, kion vir' kuraĝa</p>
<p>Kuraĝos fari, faros.</p>
<p>Alpaŝu, kiel rusa urs' dikhara,</p>
<p>Armita rinocero, aŭ la tigro</p>
<p>Hirkana: prenu formon kian ajn</p>
<p>Alian, miaj nervoj ne tremetos:</p>
<p>Aŭ reviviĝu, kaj min ekalvoku</p>
<p>Al la dezerto vasta, glav' en mano;</p>
<p>Se timo min ekkaptos min proklamu</p>
<p>Nur infaneto. For, fantom' terura!</p>
<p>Falsaĵo vanta, for!</p>
<p style="text-align:right"><span class="smaller">La spirito malaperas.</span></p>
<p style="margin-left:7.35em">Ha! tuj post ĝia</p>
<p>Foriro mi resentas min laŭvire.</p>
<p>Sidadu, mi vin petas.</p>
<p class="stanza">ŜIA GRAFINA MOŜTO.</p>
<p class="stanza" style="margin-left:7.70em">La festenon</p>
<p>Vi malordigis, tute malaranĝis</p>
<p>La ĝeneralan ĝojon kun mirego</p>
<p>De ĉiuj.</p>
<p class="stanza">MAKBETO.</p>
<p class="stanza" style="margin-left:3.50em">Ĉu aferoj tiaj povas</p>
<p>Okazi, kaj, malheliginte niajn</p>
<p>Spiritojn, kvazaŭ nubo de somero,</p>
<p>Forpasi, sen surprizo nekutima?</p>
<p>Vi igas min miregi mian propran</p>
<p>Naturon, kiam vi vidaĵojn tiajn</p>
<p>Rigardas, ne ŝanĝante la rubenan</p>
<p>Koloron de la vangoj, dum la miaj</p>
<p>Pro timo estas blankigitaj.</p>
<p class="stanza">ROSSO.</p>
<p class="stanza" style="margin-left:9.80em">Kiajn</p>
<p>Vidaĵojn, via Moŝto?</p>
<p class="stanza">ŜIA GRAFINA MOŜTO.</p>
<p class="stanza" style="margin-left:8.05em">Ne parolu,</p>
<p>Mi petas; pli kaj pli li malsaniĝas;</p>
<p>Demandoj kolerigas lin. Tuj bonan</p>
<p>Vesperon: ne pripensu pri rangordo,</p>
<p>Sed tuj foriru.</p>
<p class="stanza">LENOKSO.</p>
<p class="stanza" style="margin-left:5.60em">Bonan do vesperon:</p>
<p>Kaj lia reĝa Moŝto resaniĝu!</p>
<p class="stanza">ŜIA GRAFINA MOŜTO.</p>
<p class="stanza">Al ĉiuj bonan nokton mi deziras!</p>
<p style="text-align:right"><span class="smaller">Ĉiuj foriras escepto Makbeto kaj
    Grafino Makbeto.</span></p>
<p class="stanza">MAKBETO.</p>
<p class="stanza">Ĝi serĉas sangon: oni diras, sango</p>
<p>Bezonas sangon: ŝtonoj kelkafoje</p>
<p>Sin movas, kaj parolas arboj, helpaj</p>
<p>Al la venĝanto de verŝita sango,</p>
<p>Antaŭdiristoj, lertaj pri la strangaj</p>
<p>Interrilatoj inter dubaj signoj,</p>
<p>Okazintaĵoj, kaj profetaj birdoj,</p>
<p>Ekzemple, pigoj, korvoj, frugilegoj,</p>
<p>Eltrovis plej sekretajn postesignojn</p>
<p>De l' mortigint'. Kioma horo estas?</p>
<p class="stanza">ŜIA GRAFINA MOŜTO.</p>
<p class="stanza">Neeble diri, ĉu la nokt' finiĝis,</p>
<p>Aŭ la taglumo venas.</p>
<p class="stanza">MAKBETO.</p>
<p class="stanza" style="margin-left:7.70em">Ĉu Makdufo</p>
<p>Inviton nian reĝan ne akceptis?</p>
<p class="stanza">ŜIA GRAFINA MOŜTO.</p>
<p class="stanza">Ĉu vi, sinjoro, sendis ĝin al li?</p>
<p class="stanza">MAKBETO.</p>
<p class="stanza">Mi aŭdis onidire, sed mi baldaŭ</p>
<p>Ĝin certe scios, ĉar en ĉiu domo</p>
<p>De l' tuta nobelaro mi pagitan</p>
<p>Serviston havas. Mi vizitos morgaŭ</p>
<p>Je frua hor' la sortulinojn: ili</p>
<p>Paroli devos pli al mi, avida</p>
<p>Ekscii per rimedoj plej malbonaj</p>
<p>La sorton plej malbonan. Mi devigos</p>
<p>Al mia celo ĉiujn aĵojn cedi:</p>
<p>Mi estas jam tra sango trairinta</p>
<p>Profunde tiel, ke antaŭeniro</p>
<p>Sin trovas pli facila ol reveno:</p>
<p>Ideoj strangaj sin al mi prezentas,</p>
<p>Praktikigotaj neekzamenite.</p>
<p class="stanza">ŜIA GRAFINA MOŜTO.</p>
<p class="stanza">Bezonas vi la fortigilon, dormon.</p>
<p class="stanza">MAKBETO.</p>
<p class="stanza">Kuŝiĝu ni. La strangaj iluzioj</p>
<p>Kaj memmalkonfidemo miaj pruvas</p>
<p>La eklernanton en aferoj krimaj.</p>
<p>Ekzerco faros nin plipraktikuloj.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno V."> <span class="smaller">SCENO
  KVINA</span></h3>
<p class="ac"><b>Erikejo.</b></p>
<p class="sp3 ac"><span class="smaller">Tondras. Venas la <span class="larger">TRI
  SORĈISTINOJ</span> kaj <span class="larger">HEKATEO</span>.</span></p>
<div class="poem poemc25 sp3">
<p>UNUA SORĈISTINO.</p>
<p class="stanza">Nu, Hekateo, kiel vi koleran</p>
<p>Mienon havas?</p>
<p class="stanza">HEKATEO.</p>
<p class="stanza" style="margin-left:1.40em">Kial ne, malbelulinoj,</p>
<p style="margin-left:1.40em">Malĝentilpetolulinoj?</p>
<p style="margin-left:1.40em">Kiel vi per babileto</p>
<p style="margin-left:1.40em">Vanta traktis kun Makbeto</p>
<p style="margin-left:1.40em">Pri aferoj de la sorto,</p>
<p style="margin-left:1.40em">Dusencaĵoj, kaj eĉ morto?</p>
<p style="margin-left:1.40em">Vi kuraĝis! Dum, mastrino</p>
<p style="margin-left:1.40em">Via mi, l' elpensintino</p>
<p style="margin-left:1.40em">De malbono, mi ne parton</p>
<p style="margin-left:1.40em">Prenis por vidigi l' arton</p>
<p style="margin-left:1.40em">Nian gloran! Kaj vi ĉion</p>
<p style="margin-left:1.40em">Faris por—atentu tion—</p>
<p style="margin-left:1.40em">Iu, kiu ŝanceliĝas</p>
<p style="margin-left:1.40em">Ĉiam, kaj ekkoleriĝas,</p>
<p style="margin-left:1.40em">Por atingi celojn siajn,</p>
<p style="margin-left:1.40em">Ne antaŭenpuŝi viajn.</p>
<p style="margin-left:1.40em">Por forigi la eraron,</p>
<p style="margin-left:1.40em">Mi renkontos la triaron</p>
<p style="margin-left:1.40em">Je la kvina kaj duono</p>
<p style="margin-left:1.40em">Ĉe l' kavern' de Aĥerono.</p>
<p style="margin-left:1.40em">Dum ruĝiĝas la mateno,</p>
<p style="margin-left:1.40em">Mi, atende je l' alveno</p>
<p style="margin-left:1.40em">De Makbeto, tie restos,</p>
<p style="margin-left:1.40em">Ĝis li ankaŭ mem ĉeestos,</p>
<p style="margin-left:1.40em">Ĉar li, tre timante morton,</p>
<p style="margin-left:1.40em">Venos scii sian sorton:</p>
<p style="margin-left:1.40em">Ĉiujn vazojn do magiajn,</p>
<p style="margin-left:1.40em">Kaj sorĉaĵojn fortajn viajn</p>
<p style="margin-left:1.40em">Tuj provizu. Pro fatala</p>
<p style="margin-left:1.40em">Cel' pasigos mi sub pala</p>
<p style="margin-left:1.40em">Lun' la nokton, ĉar la ago</p>
<p style="margin-left:1.40em">Antaŭ mezo de la tago</p>
<p style="margin-left:1.40em">Estas plenumota; eron</p>
<p style="margin-left:1.40em">De vaporo sur la teron</p>
<p style="margin-left:1.40em">Ĵus falontan de la luno</p>
<p style="margin-left:1.40em">Mi rimarkas: ĝin la suno</p>
<p style="margin-left:1.40em">Estos ne fluidiginta,</p>
<p style="margin-left:1.40em">Antaŭ ol mi ĝin kaptinta</p>
<p style="margin-left:1.40em">Estos: mi per distilado</p>
<p style="margin-left:1.40em">Arta, kaj per ensorĉado</p>
<p style="margin-left:1.40em">El ĝi formos koboldetojn,</p>
<p style="margin-left:1.40em">Kiuj, prezentante petojn</p>
<p style="margin-left:1.40em">Al spirito lia, povos</p>
<p style="margin-left:1.40em">Lin influi, ĝis li trovos</p>
<p style="margin-left:1.40em">Sin en stranga dub' pri ĉio,</p>
<p style="margin-left:1.40em">Kaj prizorgos pri nenio;</p>
<p style="margin-left:1.40em">Malestimos li la sorton,</p>
<p style="margin-left:1.40em">Saĝon, timon, kaj la morton.</p>
<p style="margin-left:1.40em">Kaj la hom', plej fortigita</p>
<p style="margin-left:1.40em">Sin kredante, plej trompita</p>
<p style="margin-left:1.40em">Estas. Lia ŝajnfortiko</p>
<p style="margin-left:1.40em">Estas nia bonamiko.</p>
<p class="stanza" style="text-align:right"><span class="smaller">Post la scenejo Muziko kun
    kanto: «Forvenu, forvenu, k.c.»</span></p>
<p class="stanza">Aŭskultu: vidu, mia spiriteto</p>
<p>Atendas min, sidante sur nubeto.</p>
<p style="text-align:right"><span class="smaller">Ŝi foriras.</span></p>
<p class="stanza">UNUA SORĈISTINO.</p>
<p class="stanza">Rapide venu: ŝi revenos baldaŭ.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno VI."> <span class="smaller">SCENO
  SESA</span></h3>
<p class="ac"><b>Foreso. La palaco.</b></p>
<p class="sp3 ac"><span class="smaller">Venas <span class="larger">LENOKSO</span> kaj alia <span class="larger">NOBELO</span>.</span></p>
<div class="poem poemc25 sp5">
<p>LENOKSO.</p>
<p class="stanza">Antaŭaj paroladoj miaj eble</p>
<p>Esprimis viajn pensojn, kaj klarigis</p>
<p>Okazintaĵojn strangajn. Jen Makbeto</p>
<p>Dunkanon la afablan tre kompatis,</p>
<p>Post lia morto! kaj la brava Bankvo</p>
<p>Promenis tro malfrue, kiun—diru,</p>
<p>Se al vi plaĉos—lia fil' mortigis,</p>
<p>Ĉar li forkuris: homoj ne malfrue</p>
<p>Promeni devas; kiu ne kondamnas</p>
<p>La monstrajn agojn de Malkomo kaj</p>
<p>De Donalbeno, kiuj sian patron</p>
<p>Mortigis? fakto malbenita! kiom</p>
<p>Da kordoloro al Makbeto ĝi</p>
<p>Sentigis! ĉu li ne la du krimulojn</p>
<p>Distranĉis pro kolero pia, kiuj</p>
<p>La sklavoj de drinkad' neliberuloj</p>
<p>De dormo estis? ĉu ne estas tio</p>
<p>Farita noble? Jes, kaj saĝe ankaŭ;</p>
<p>Ĉar kiu ne ekkoleriĝus, kiam</p>
<p>Li aŭdas la farintojn de la faro</p>
<p>Ĝin nei? Do laŭ mi li faris ĉion</p>
<p>Tre lerte: kaj, mi pensas, se li havus</p>
<p>En fortikaĵo malliberigitajn</p>
<p>La filojn de Dunkano,—kio ne</p>
<p>Okazos dank' al Dio,—ili sentus</p>
<p>La honton de l' abomeninda ago:</p>
<p>Fleanco ankaŭ; sed, atentu! ĉar</p>
<p>Pro klareparolitaj vortoj, ankaŭ</p>
<p>Pro sia neĉeesto ĉe l' festeno</p>
<p>De l' uzurpinto, ŝajnas ke Makdufo,</p>
<p>Laŭ lia ordo, vivas finobelo;</p>
<p>Ĉu vi, Sinjoro, povas diri, kie</p>
<p>Li trovas sin?</p>
<p class="stanza">NOBELO.</p>
<p class="stanza" style="margin-left:5.25em">La filo de Dunkano,</p>
<p>De kiu l' uzurpinto nun fortenas</p>
<p>Reĝrajton lian, iris al la angla</p>
<p>Kortego de la pia Eduardo,</p>
<p>Tutkore akceptate; malfeliĉa</p>
<p>Ekzilo lia ne ekmalbriligas</p>
<p>Honoron lian: kaj Makdufo tien</p>
<p>Vojaĝis por demandi ĉu la sankta</p>
<p>Regnestro volas helpi lin influi</p>
<p>La Grafon de Nordhumberlando kun</p>
<p>Sivardo brava, por ke, kun la helpo</p>
<p>De tiuj,—se la ĉiopova Dio</p>
<p>Konfirmos ĝin,—ni ree manĝos pace,</p>
<p>Kaj dormos, regalante nin liberajn</p>
<p>Je sangaj mortigiloj, nian reĝon</p>
<p>Per amo subtenante, por ricevi</p>
<p>De li honorojn de la liberuloj:</p>
<p>Je ĉio ĉi ni nun sopiras; kio</p>
<p>La uzurpinton tiom kolerigis,</p>
<p>Ke li militajn preparaĵojn faras,</p>
<p>Por gardi sian regnon de atako.</p>
<p class="stanza">LENOKSO.</p>
<p class="stanza">Ĉu li samtempe sendis al Makdufo</p>
<p>Inviton?</p>
<p class="stanza">NOBELO.</p>
<p class="stanza" style="margin-left:3.15em">Jes, kaj li al la sendito</p>
<p>Respondis malĝentile, «Mi neniel»</p>
<p>Malbonhumore la sendito turnis</p>
<p>Al li la dorson, kantetante, kvazaŭ</p>
<p>Li dirus, «Ha, vi pentos pri respondo</p>
<p>Dirita tiel».</p>
<p class="stanza">LENOKSO.</p>
<p class="stanza" style="margin-left:4.90em">Tio eble faros,</p>
<p>Ke li ankoraŭ restos kiel eble</p>
<p>Plej malproksime de la lando de l'</p>
<p>Tirano. Dume, preĝu ni, ke sankta</p>
<p>Anĝelo flugu al la angla reĝo,</p>
<p>Por lin sciigi pri l' respondo, kiun</p>
<p>Makdufo sendis, antaŭ ol ĝi venu</p>
<p>Al la oreloj de Makbeto; tiel</p>
<p>Rezultos al la subpremata lando</p>
<p>Bonaĵo dia!</p>
<p class="stanza">NOBELO.</p>
<p class="stanza" style="margin-left:4.55em">Mi kun li kunpreĝos.</p>
<p style="text-align:right"><span class="smaller">Ili foriras.</span></p>
</div>
<h2 class="sp3 ac" style="margin-bottom:3.8ex;" title="Akto IV."> <span class="larger">AKTO
  KVARA</span></h2>
<h3 class="ac" style="margin-bottom:1.8ex;" title="Sceno I."> <span class="smaller">SCENO
  I</span></h3>
<p class="ac"><b>Kaverno. En mezo, kaldrono plena je akvo bolanta. Tondras.</b></p>
<p class="sp3 ac"><span class="smaller">Venas la <span class="larger">TRI
  SORĈISTINOJ</span>.</span></p>
<div class="poem poemc25 sp3">
<p>UNUA SORĈISTINO.</p>
<p class="stanza">Trifoje miaŭis la kat' dukolora.</p>
<p class="stanza">DUA SORĈISTINO.</p>
<p class="stanza">Kaj la erinaco kvarfoje ekblekis.</p>
<p class="stanza">TRIA SORĈISTINO.</p>
<p class="stanza">Ekkrias harpio, «Nun estas la horo».</p>
<p class="stanza">UNUA SORĈISTINO.</p>
<p class="stanza" style="margin-left:1.40em">Ĉirkaŭ la kaldron' vin metu,</p>
<p style="margin-left:1.40em">L' internaĵojn tuj enĵetu</p>
<p style="margin-left:1.40em">Venenitajn,—rondirante,</p>
<p style="margin-left:1.40em">La miksaĵon kunfarante;—</p>
<p style="margin-left:1.40em">Bufon, kiu noktojn tremis</p>
<p style="margin-left:1.40em">Tridek-unu, dum ĝin premis</p>
<p style="margin-left:1.40em">Peza ŝtono; ĵetu ĝian</p>
<p style="margin-left:1.40em">Ŝvitvenenon en magian</p>
<p style="margin-left:1.40em">Poton; jen l' unua faro</p>
<p style="margin-left:1.40em">Inter la ensorĉilaro.</p>
<p class="stanza">ĈIUJ.</p>
<p class="stanza" style="margin-left:1.40em">Fabrikilo de malbono,</p>
<p style="margin-left:1.40em">Elhejtiĝu la kaldrono;</p>
<p style="margin-left:1.40em">Kiel eble plej penadu,</p>
<p style="margin-left:1.40em">Bolu akvo, fajr' bruladu.</p>
<p class="stanza">DUA SORĈISTINO.</p>
<p class="stanza" style="margin-left:1.40em">De la marĉserpent'
    tranĉaĵo</p>
<p style="margin-left:1.40em">Helpu al kaldronmiksaĵo,</p>
<p style="margin-left:1.40em">Piedfingro de la rano,</p>
<p style="margin-left:1.40em">Kaj de la vespert' la lano,</p>
<p style="margin-left:1.40em">Poste lango de hundido,</p>
<p style="margin-left:1.40em">Kaj pikilo de aspido,</p>
<p style="margin-left:1.40em">De lacerto la krureto,</p>
<p style="margin-left:1.40em">Kaj flugilo de gufeto,</p>
<p style="margin-left:1.40em">La infera sup' boladu,</p>
<p style="margin-left:1.40em">L' ensorĉil' plifortiĝadu.</p>
<p class="stanza">ĈIUJ.</p>
<p class="stanza" style="margin-left:1.40em">Fabrikilo de malbono,</p>
<p style="margin-left:1.40em">Elhejtiĝu la kaldrono;</p>
<p style="margin-left:1.40em">Kiel eble plej penadu,</p>
<p style="margin-left:1.40em">Bolu akvo, fajr' bruladu.</p>
<p class="stanza">TRIA SORĈISTINO.</p>
<p class="stanza" style="margin-left:1.40em">Skvam' ŝlimhava de drakego,</p>
<p style="margin-left:1.40em">Kaj de lupo la dentego,</p>
<p style="margin-left:1.40em">Mum' de sorĉistin' trompema,</p>
<p style="margin-left:1.40em">Faŭko de la ŝark' glutema,</p>
<p style="margin-left:1.40em">La radik' de malbenita</p>
<p style="margin-left:1.40em">Herbo nokte elfosita,</p>
<p style="margin-left:1.40em">Malboniga, la hepato</p>
<p style="margin-left:1.40em">De hebrea advokato,</p>
<p style="margin-left:1.40em">De taksuso tre maljuna</p>
<p style="margin-left:1.40em">Ŝelo, kiu, dum la luna</p>
<p style="margin-left:1.40em">Mallumiĝ' post lasta fazo,</p>
<p style="margin-left:1.40em">Falis teren, ankaŭ nazo</p>
<p style="margin-left:1.40em">De sovaĝa Turko faros</p>
<p style="margin-left:1.40em">La miksaĵon pli ŝlimplena.</p>
<p style="margin-left:1.40em">Ankaŭ tigran internaĵon</p>
<p style="margin-left:1.40em">Ĵetu en l' infermiksaĵon.</p>
<p class="stanza">ĈIUJ.</p>
<p class="stanza" style="margin-left:1.40em">Fabrikilo de malbono,</p>
<p style="margin-left:1.40em">Elhejtiĝu la kaldrono;</p>
<p style="margin-left:1.40em">Kiel eble plej penadu,</p>
<p style="margin-left:1.40em">Bolu akvo, fajr' bruladu.</p>
<p class="stanza">DUA SORĈISTINO.</p>
<p class="stanza">Per mandrila sang' frostigu,</p>
<p>Por ke vi ĝin plibonigu.</p>
<p style="text-align:right"><span class="smaller">Venas Hekateo.</span></p>
<p class="stanza">HEKATEO.</p>
<p class="stanza">Ho brava! Mi laŭdas penadojn la viajn,</p>
<p>Kaj vi partoprenos premiojn la miajn:</p>
<p>Kaj nun la kaldronon vi kunrondirante,</p>
<p>Simile al elfoj kaj feoj kantante,</p>
<p>Ensorĉu l' inferan miksaĵon.</p>
<p style="text-align:right"><span class="smaller">Muziko kaj kanto, «Nigraj spiritoj», k. c.
    Hekateo malaperas.</span></p>
<p class="stanza">DUA SORĈISTINO.</p>
<p class="stanza">Pro pikdoloretoj en dikfingro mia</p>
<p>Mi sentas, ke venas nun malbonaĵ' ia.</p>
<p>Kiu ajn alproksimiĝu;</p>
<p>Vi seruroj, malfermiĝu!</p>
<p style="text-align:right"><span class="smaller">Venas Makbeto.</span></p>
<p class="stanza">MAKBETO.</p>
<p class="stanza">Ho vi sekretaj noktomezulinoj!</p>
<p>Kion vi faras?</p>
<p class="stanza">ĈIUJ.</p>
<p class="stanza" style="margin-left:5.25em">Faron ne direblan.</p>
<p class="stanza">MAKBETO.</p>
<p class="stanza">Mi petas vin, pro via profesio,</p>
<p>De kie ajn vi tian antaŭscion</p>
<p>Akiris, al mi nun respondu: kvankam</p>
<p>La uragano levos sin, preĝejojn</p>
<p>Per furioza fort' ruinigante;</p>
<p>Kaj kvankam la ŝaŭmantaj monstraj ondoj</p>
<p>Konfuzos kaj englutos la ŝiparon;</p>
<p>Kaj kvankam nematura gren' disfalos,</p>
<p>Kaj arboj forbloviĝos; kaj kasteloj,</p>
<p>Per tondra sago disfenditaj, rompos</p>
<p>La kapojn de gardistoj siaj; kvankam</p>
<p>Palacoj kaj la altaj piramidoj</p>
<p>Ĝis siaj fundamentoj ekskuiĝos,</p>
<p>Kaj kvankam eĉ la semoj de Naturo</p>
<p>Fariĝos sendistinge kunmiksitaj,</p>
<p>Ĝis memdetruo kontraŭ siaj faroj</p>
<p>Ribelos, al mi klare nun respondu.</p>
<p class="stanza">UNUA SORĈISTINO.</p>
<p class="stanza">Parolu.</p>
<p class="stanza">DUA SORĈISTINO.</p>
<p class="stanza" style="margin-left:2.80em">Nin demandu.</p>
<p class="stanza">TRIA SORĈISTINO.</p>
<p class="stanza" style="margin-left:7.35em">Ni respondos.</p>
<p class="stanza">UNUA SORĈISTINO.</p>
<p class="stanza">Sciigu, ĉu vi volas la respondon</p>
<p>De ni, aŭ niaj mastroj.</p>
<p class="stanza">MAKBETO.</p>
<p class="stanza" style="margin-left:8.75em">Voku ilin.</p>
<p class="stanza">UNUA SORĈISTINO.</p>
<p class="stanza" style="margin-left:1.40em">Enverŝu sangon de porkino,</p>
<p style="margin-left:1.40em">Kiu estas manĝintino</p>
<p style="margin-left:1.40em">De naŭ idoj; en la flamon,</p>
<p style="margin-left:1.40em">Por pliigi la malamon,</p>
<p style="margin-left:1.40em">Ĵetu grason, kiu fluis—</p>
<p style="margin-left:1.40em">Dum la pendigilo bruis,</p>
<p style="margin-left:1.40em">Tra l' aero svingiĝanta—</p>
<p style="margin-left:1.40em">De la mortigint' pendanta...</p>
<p class="stanza">ĈIUJ.</p>
<p class="stanza" style="margin-left:1.40em">Ho spiritoj nun alvenu;</p>
<p style="margin-left:1.40em">Je l' soleno partoprenu.</p>
<p style="text-align:right"><span class="smaller">Tondras. Unua Aperaĵo: kapo en
    armaĵo leviĝas.</span></p>
<p class="stanza">MAKBETO.</p>
<p class="stanza">Sciigu al mi, ho vi potenculo</p>
<p>Mistera,—</p>
<p class="stanza">UNUA SORĈISTINO.</p>
<p class="stanza" style="margin-left:3.85em">Silentu; ĉar li scias ĉion,</p>
<p>Kion ajn vi eĉ pensas; do diru nenion.</p>
<p class="stanza">UNUA APERAĴO.</p>
<p class="stanza">Makbeto, de l' grafo de Fif' gardu vin,</p>
<p>Makdufo. Sufiĉas: forpermesu min.</p>
<p style="text-align:right"><span class="smaller">Malleviĝas.</span></p>
<p class="stanza">MAKBETO.</p>
<p class="stanza">Mi dankas, ke vi min antaŭsciigas;</p>
<p>Suspektojn miajn vi konfirmas: tamen,—</p>
<p class="stanza">UNUA SORĈISTINO.</p>
<p class="stanza">Li ne obeos al ordonoj: jen,</p>
<p>Alia pli potenca ol la lasta.</p>
<p style="text-align:right"><span class="smaller">Tondras. Dua Aperaĵo. Infano
    sangkovrita leviĝas.</span></p>
<p class="stanza">DUA APERAĴO.</p>
<p class="stanza">Makbeto! Makbeto! Makbeto!</p>
<p class="stanza">MAKBETO.</p>
<p class="stanza">Se tri orelojn havus mi, mi aŭdus.</p>
<p class="stanza">DUA APERAĴO.</p>
<p class="stanza">Sangama bravul', kun mokema rideto</p>
<p>La homan potencon rigardu Makbeto,</p>
<p>Ĉar lin de virino neniu naskita</p>
<p>Difektos.</p>
<p style="text-align:right"><span class="smaller">Malleviĝas.</span></p>
<p class="stanza">MAKBETO.</p>
<p class="stanza">Makdufo, vivu do: mi vin ne timas.</p>
<p>Sed mi certigon faros pli certiga,</p>
<p>Ligante Sorton al promeso ŝia.</p>
<p>Makdufo, vi ne vivos; tiel mi</p>
<p>Al miaj timoj diros, «Vi mensogas»,</p>
<p>Kaj dormos, kiom ajn la tondro bruu.</p>
<p style="text-align:right"><span class="smaller">Tondras. Tria Aperaĵo: Infano kronita
    leviĝas,</span></p>
<p style="text-align:right"><span class="smaller">tenante arbon en la mano.</span></p>
<p>Ho, kio estas tio, leviĝante,</p>
<p>Kun la mieno de infano reĝa,</p>
<p>Portante sur l' infana frunto rondon,</p>
<p>Montrilon de reĝeco?</p>
<p class="stanza">ĈIUJ.</p>
<p class="stanza">Aŭskultu, ne parolu.</p>
<p class="stanza">TRIA APERAĴO.</p>
<p class="stanza">Leonkora, ne zorgu, ĉu ekkoleriĝas</p>
<p>Furioze regatoj, aŭ nokte kaŝiĝas</p>
<p>La ekkonspirantoj, ĉar militistaro</p>
<p>Ne venkos Makbeton, ĝis kiam arbaro</p>
<p>Birnama milite sin movos al li.</p>
<p style="text-align:right"><span class="smaller">Malleviĝas.</span></p>
<p class="stanza">MAKBETO.</p>
<p class="stanza">Ha, neeble; kiu</p>
<p>L' arbaron povas varbi? elradiki</p>
<p>La kverkon el la tero? Antaŭsentaj</p>
<p>Bonaĵoj! Ribeleco, ne leviĝu,</p>
<p>Ĝis kiam ankaŭ la arbar' Birnama</p>
<p>Leviĝos, kaj sidante sur la trono</p>
<p>Makbeto fine pagos sian ŝuldon</p>
<p>Kutiman al Naturo.—Tamen mi</p>
<p>Korbatojn sentas pri la jeno: diru,</p>
<p>Se via arto havas la kapablon,</p>
<p>Ĉu en ĉi tiu lando iam filoj</p>
<p>De Bankvo reĝos?</p>
<p class="stanza">ĈIUJ.</p>
<p class="stanza" style="margin-left:6.30em">Pli ne volu scii.</p>
<p class="stanza">MAKBETO.</p>
<p class="stanza">Vi devas kontentigi min: se tion</p>
<p>Vi ne malkaŝos, malbenaĵ' eterna</p>
<p>Vin frapu! Diru,—kial malleviĝas</p>
<p>Kaldrono via? Kial tiu bruo?</p>
<p style="text-align:right"><span class="smaller">Trumpetado post la scenejo.</span></p>
<p class="stanza">UNUA SORĈISTINO.</p>
<p class="stanza">Vidigu!</p>
<p class="stanza">DUA SORĈISTINO.</p>
<p class="stanza" style="margin-left:2.80em">Vidigu!</p>
<p class="stanza">TRIA SORĈISTINO.</p>
<p class="stanza" style="margin-left:5.60em">Vidigu!</p>
<p class="stanza">ĈIUJ.</p>
<p class="stanza">Ho, vidigu, ho, vidigu:</p>
<p>La vualon tuj forŝiru,</p>
<p>Lian koron dolorigu,</p>
<p>Venu, ombroj, kaj foriru!</p>
<p style="text-align:right"><span class="smaller">Aperas parado de ok Reĝoj, la lasta
    tenas</span></p>
<p style="text-align:right"><span class="smaller">per mano spegulon: sekvas la Fantomo de
    Bankvo.</span></p>
<p class="stanza">MAKBETO.</p>
<p class="stanza">Vi tro similas la spiriton Bankvan;</p>
<p>For! Rigardante vian kronon miaj</p>
<p>Pupiloj turmentiĝas. La hararo</p>
<p>De l' dua orkronito je l' unua</p>
<p>Similas, jen, la tria je la dua.</p>
<p>Abomenindulinoj! Kial tion</p>
<p>Vidigas vi al mi? Nun kvara! Mi</p>
<p>Blindiĝu! Ho, ĉu la parad' senfina</p>
<p>Etendos sin ĝis la renverso tondra</p>
<p>De l' mondo? Jen alia! nun, la sepa!</p>
<p>Mi pli ne vidu: tamen oka venas,</p>
<p>Portante per la man' spegulon, kiu</p>
<p>Al mi vidigas pli ankoraŭ, kiuj</p>
<p>Duoblajn globojn kaj trioblajn sceptrojn</p>
<p>Mantenas: teruraĵ'! Mi nun rekonas</p>
<p>La veron: ĉar sangmakulita Bankvo</p>
<p>Per montra fingro kun ridet' fiera</p>
<p>Almontras ilin kiel siajn. Kio!</p>
<p style="text-align:right"><span class="smaller">La Aperaĵoj malaperas.</span></p>
<p>Ĉu tio estas vera?</p>
<p class="stanza">UNUA SORĈISTINO.</p>
<p class="stanza" style="margin-left:1.40em">Jes, vera tiu antaŭdiro:</p>
<p style="margin-left:1.40em">Sed kial de Makbet' la miro!</p>
<p style="margin-left:1.40em">Nun lian koron ni ĝojigu,</p>
<p style="margin-left:1.40em">Kaj mirindaĵojn ekvidigu:</p>
<p style="margin-left:1.40em">Tra la aero melodia</p>
<p style="margin-left:1.40em">Muziko sonu, dum en nia</p>
<p style="margin-left:1.40em">Antikva danco ni rondiros:</p>
<p style="margin-left:1.40em">Kaj nia glora reĝo diros:</p>
<p style="margin-left:1.40em">La ruzaj artoj, kiujn uzis</p>
<p style="margin-left:1.40em">La sortulinoj, min amuzis.</p>
<p style="text-align:right"><span class="smaller">Muziko. La Sorĉistinoj dancas, kaj
    poste malaperas kun Hekateo.</span></p>
<p class="stanza">MAKBETO.</p>
<p class="stanza">Do kie estas ili? Foririntaj?</p>
<p>Ĉi tiu malfeliĉa horo estu</p>
<p>Plej malbenota en la kalendaro!</p>
<p>Eniru!</p>
<p style="text-align:right"><span class="smaller">Venas Lenokso.</span></p>
<p class="stanza">LENOKSO.</p>
<p class="stanza" style="margin-left:2.45em">Kion via Moŝto volas?</p>
<p class="stanza">MAKBETO.</p>
<p class="stanza">Ĉu vi la sortulinojn vidis?</p>
<p class="stanza">LENOKSO.</p>
<p class="stanza" style="margin-left:10.15em">Ne.</p>
<p class="stanza">MAKBETO.</p>
<p class="stanza">Ĉu ili ne renkontis vin?</p>
<p class="stanza">LENOKSO.</p>
<p class="stanza" style="margin-left:9.10em">Envero,</p>
<p>Ne, via Moŝto.</p>
<p class="stanza">MAKBETO.</p>
<p class="stanza" style="margin-left:5.60em">Estu la aero</p>
<p>Infektodona, kie ili rajdas;</p>
<p>Kaj malbenitaj estu ĉiuj, kiuj</p>
<p>Al ili fidas! Mi piedfrapadon</p>
<p>Ekaŭdis de ĉevaloj: kiuj estis?</p>
<p class="stanza">LENOKSO.</p>
<p class="stanza">Nur du aŭ tri, por vin sciigi, ke</p>
<p>Makdufo rapidiris al Anglujo.</p>
<p class="stanza">MAKBETO.</p>
<p class="stanza">Anglujo!</p>
<p class="stanza">LENOKSO.</p>
<p class="stanza" style="margin-left:2.80em">Jes, Anglujo, via Moŝto.</p>
<p class="stanza">MAKBETO.</p>
<p class="stanza">Ho tempo, vi malhelpas miajn farojn</p>
<p>Terurajn: cel' rapide elpensita</p>
<p>Postulas rapidiran plenumadon:</p>
<p>De tiu ĉi momento miaj pensoj,</p>
<p>Apenaŭ naskiĝintaj, sian volon</p>
<p>Efektivigos, kaj eĉ nun, por vesti</p>
<p>Per faroj miajn pensojn, la kastelon</p>
<p>Makdufan mi ekkaptos, la graflandon</p>
<p>Okupos; per la glavo mi mortigos</p>
<p>Edzinon lian, liajn geinfanojn,</p>
<p>Kaj ĉiujn, kiuj nomas sin parencoj.</p>
<p>Mi ne intencas vante fanfaroni;</p>
<p>Mi tion faros antaŭ malvarmiĝo</p>
<p>De mia celo. For, vidaĵoj ĉiaj!</p>
<p>Nu, min konduku tien, kie trovas</p>
<p>Sin la sinjoroj.</p>
<p style="text-align:right"><span class="smaller">Ĉiuj foriras.</span></p>
</div>
<h3 class="ac" style="margin-bottom:1.8ex;" title="Sceno II."> <span class="smaller">SCENO
  DUA</span></h3>
<p class="ac"><b>Fifo. La Kastelo de Makdufo.</b></p>
<p class="sp3 ac"><span class="smaller">Venas <span class="larger">GRAFINO MAKDUFO</span> kun sia
  <span class="larger">FILO</span> kaj <span class="larger">ROSSO</span>.</span></p>
<div class="poem poemc25">
<p>GRAFINO MAKDUFO.</p>
<p class="stanza">Sed kion do li faris, por ke li</p>
<p>De l' lando rapidiru?</p>
<p class="stanza">ROSSO.</p>
<p class="stanza" style="margin-left:7.70em">Pacience</p>
<p>Atendi oni devas.</p>
<p class="stanza">GRAFINO MAKDUFO.</p>
<p class="stanza" style="margin-left:6.30em">Pacienco!</p>
<p>Sed kie estis lia? Li foriris</p>
<p>Malsaĝe: se ne agoj niaj, timoj</p>
<p>Nin ofte faras ŝajne perfiduloj.</p>
<p class="stanza">ROSSO.</p>
<p class="stanza">Vi scias ne, ĉu timo aŭ prudento</p>
<p>Influis lin.</p>
<p class="stanza">GRAFINO MAKDUFO.</p>
<p class="stanza" style="margin-left:4.55em">Prudento! La edzinon</p>
<p>Forlasi, kaj infanojn, kaj kastelon,</p>
<p>Kaj ĉiujn signojn de la nobeleco,</p>
<p>En land', de kiu li forkuris! Li</p>
<p>Ne amas nin: al li la sento mankas</p>
<p>Natura: ĉar la eta troglodito</p>
<p>La plej malaltekreska el la birdoj,</p>
<p>Patrino de idaro en la nesto,</p>
<p>Kuraĝas kontraŭstari al la strigo.</p>
<p>En la pezado multe superpezas</p>
<p>La timo lian amon; kie estis</p>
<p>Prudento, kiam tiel senracie</p>
<p>Li forrapidis?</p>
<p class="stanza">ROSSO.</p>
<p class="stanza" style="margin-left:5.25em">Ho kuzino mia,</p>
<p>Sindetenema estu: via edzo,</p>
<p>Prudenta, saĝa, nobla, bone konas</p>
<p>La krizojn de la tempoj. Mi ne pli</p>
<p>Kuraĝas diri, sed kruelaj estas</p>
<p>Ĉi tiuj tempoj, kiam oni taksas</p>
<p>Nin, senkulpulojn, kiel perfidantojn;</p>
<p>Kaj ni la onidirojn akordigas</p>
<p>Kun niaj timoj, sur sovaĝa maro</p>
<p>De malcertec' enŝipiĝinte, tien</p>
<p>Kaj reen moviĝante. Forpermeson</p>
<p>Mi petas, post ne longe revenonte;</p>
<p>Aferoj povas ne plimalboniĝi,</p>
<p>Sed nun atingos baldaŭ la antaŭan</p>
<p>Nivelon. Ĉiujn miajn bondezirojn,</p>
<p>Kuzeto bela.</p>
<p class="stanza">GRAFINO MAKDUFO.</p>
<p class="stanza" style="margin-left:4.55em">Li senpatra estas</p>
<p>Kvankam li havas patron.</p>
<p class="stanza">ROSSO.</p>
<p class="stanza" style="margin-left:8.75em">Miaj sentoj,</p>
<p>Se mi pli longe restos, malvirigos</p>
<p>Min, malhelpante vin, kaj hontigante</p>
<p>Min mem. Mi tuj foriras.</p>
<p style="text-align:right"><span class="smaller">Li foriras.</span></p>
<p class="stanza">GRAFINO MAKDUFO.</p>
<p class="stanza" style="margin-left:8.75em">Via patro</p>
<p>Jam mortis. Kiel do vi povos vivi?</p>
<p class="stanza">FILO.</p>
<p class="stanza">Mi faros same kiel la birdetoj.</p>
<p class="stanza">GRAFINO MAKDUFO.</p>
<p class="stanza">Manĝante vermojn aŭ muŝetojn?</p>
<p class="stanza">FILO.</p>
<p class="stanza" style="margin-left:11.55em">Sole</p>
<p>Per tio, kion mi akiros, kiel</p>
<p>La birdoj.</p>
<p class="stanza">GRAFINO MAKDUFO.</p>
<p class="stanza" style="margin-left:3.85em">Kompatinda birdo, vi</p>
<p>Neniam timos la kaptilon.</p>
<p class="stanza">FILO.</p>
<p class="stanza" style="margin-left:9.10em">Kial</p>
<p>Mi timos ĝin, patrino? Oni faras</p>
<p>Kaptilojn ne por la malriĉaj birdoj.</p>
<p>Sed mia patro ne en vero mortis.</p>
<p class="stanza">GRAFINO MAKDUFO.</p>
<p class="stanza">Jes, vere; kiel vi alian gajnos?</p>
<p class="stanza">FILO.</p>
<p class="stanza">Ne, kiel vi alian edzon gajnos?</p>
<p class="stanza">GRAFINO MAKDUFO.</p>
<p class="stanza">Mi povus cent aĉeti ĉe l' vendejo.</p>
<p class="stanza">FILO.</p>
<p class="stanza">Do vi aĉetos ilin por revendo.</p>
<p class="stanza">GRAFINO MAKDUFO.</p>
<p class="stanza">Vi havas pli da sprito ol da jaroj.</p>
<p class="stanza">FILO.</p>
<p class="stanza">Ĉu mia patro estis perfidulo?</p>
<p class="stanza">GRAFINO MAKDUFO.</p>
<p class="stanza">Jes, vere.</p>
<p class="stanza">FILO.</p>
<p class="stanza" style="margin-left:3.85em">Kio estas perfidulo?</p>
</div>
<p>GRAFINO MAKDUFO.</p>
<p>Tiu, kiu ĵuras kaj mensogas.</p>
<p>FILO.</p>
<p>Ĉu estas ĉiuj, kiuj tion faras, perfiduloj?</p>
<p>GRAFINO MAKDUFO.</p>
<p>Ĉiu, kiu tion faras, estas perfidulo, kaj pendiginda.</p>
<p>FILO.</p>
<p>Ĉu ĉiuj estas pendigindaj, kiuj ĵuras kaj mensogas?</p>
<p>GRAFINO MAKDUFO.</p>
<p>Ĉiuj.</p>
<p>FILO.</p>
<p>Kiu devos pendigi ilin?</p>
<p>GRAFINO MAKDUFO.</p>
<p>La honestuloj.</p>
<p>FILO.</p>
<p>Do la mensoguloj kaj ĵuruloj estas malsaĝuloj, ĉar la mensoguloj kaj
  ĵuruloj sufiĉas por venki la honestulojn kaj pendigi ilin.</p>
<p>GRAFINO MAKDUFO.</p>
<p>Nu, Dio helpu vin, petoluleto! Sed kion vi faros, por havigi patron?</p>
<p>FILO.</p>
<p>Se li estus mortinta, vi lin plorus, se ne, tio vidigus al mi, ke mi baldaŭ ricevos
  novan patron.</p>
<p>GRAFINO MAKDUFO.</p>
<p>Babiluleto, kiom vi parolas!</p>
<div class="poem poemc25">
<p style="text-align:right"><span class="smaller">Venas Sendito.</span></p>
<p>SENDITO.</p>
<p class="stanza">Saluton, via Moŝto! Vi ne konas</p>
<p>Min, kvankam mi perfekte scias vian</p>
<p>Altrangon, sed mi timas, ke danĝero</p>
<p>Alproksimiĝas vin: se vi konsilon</p>
<p>De neinstruitulo volas sekvi,</p>
<p>Ne restu tie ĉi; for, kun la filoj.</p>
<p>Mi ŝajnas sovaĝul' vin timigante:</p>
<p>Sed ne antaŭsciigi vin pli estus</p>
<p>Kruele. Dio vin protektu! Ne</p>
<p>Kuraĝas mi plu resti.</p>
<p style="text-align:right"><span class="smaller">Li foriras.</span></p>
<p class="stanza">GRAFINO MAKDUFO.</p>
<p class="stanza">Sed kien povas mi foriri? Kion</p>
<p>Malbonan faris mi? Sed mi memoras,</p>
<p>Ke sur ĉi tiu ter' malbono ofte</p>
<p>Laŭdata estas, kelkafoje fari</p>
<p>Bonaĵojn oni nomas malsaĝeco:</p>
<p>Do kiel mi virinan senkulpigon</p>
<p>Pretendas, ke malbonon mi ne faris?</p>
<p style="text-align:right"><span class="smaller">Venas Mortigistoj.</span></p>
<p>Kiuj estas tiuj ĉi?</p>
<p class="stanza">UNUA MORTIGISTO.</p>
<p class="stanza">Kie estas via edzo?</p>
<p class="stanza">GRAFINO MAKDUFO.</p>
<p class="stanza">Mi kredas, ne en tia malsanktejo,</p>
<p>En kiu tia homo, kia vi,</p>
<p>Lin povos trovi.</p>
<p class="stanza">UNUA MORTIGISTO.</p>
<p class="stanza" style="margin-left:5.95em">Li perfida estas.</p>
<p class="stanza">FILO.</p>
<p class="stanza">Harega sentaŭgulo, vi mensogas!</p>
<p class="stanza">UNUA MORTIGISTO.</p>
<p class="stanza">Kokido, kion?</p>
<p style="text-align:right"><span class="smaller">Frapanto lin por ponardo.</span></p>
<p>Fiŝid' de perfideco!</p>
<p class="stanza">FILO.</p>
<p class="stanza" style="margin-left:7.70em">Mi mortiĝis,</p>
<p>Patrino: kuru for, mi petas vin!</p>
<p style="text-align:right"><span class="smaller">Li mortas.</span></p>
</div>
<p class="sp3"><span class="smaller">Grafino Makdufo foriras, kriegante «Mortigo!» La mortigistoj
  foriras post ŝi.</span></p>
<h3 class="ac" style="margin-bottom:1.8ex;" title="Sceno III."> <span class="smaller">SCENO
  TRIA</span></h3>
<p class="ac"><b>Anglujo. Antaŭ la reĝa palaco.</b></p>
<p class="sp3 ac"><span class="smaller">Venas <span class="larger">MALKOMO</span> kaj <span class="larger">MAKDUFO</span>.</span></p>
<div class="poem poemc25 sp5">
<p>MALKOMO.</p>
<p class="stanza">Ni trovu dezertejon, por ellasi</p>
<p>La larmojn, kiuj premas niajn brustojn.</p>
<p class="stanza">MAKDUFO.</p>
<p class="stanza">Plibone ni mantenu niajn glavojn</p>
<p>Mortigajn, por defendi la patrujon,</p>
<p>Kuŝantan sub kalkano de tirano.</p>
<p>Plivastiĝadas ĉiutage krioj</p>
<p>De l' buŝoj de vidvinoj kaj de orfoj,</p>
<p>Frapante la ĉielon, kiu eĥas</p>
<p>Responde, kunplorante kun Skotlando.</p>
<p class="stanza">MALKOMO.</p>
<p class="stanza">Mi ekproklamos ĉie la bezonojn</p>
<p>De mia lando, laŭokaze ilin</p>
<p>Plenumos. Tio, kion vi ĵus diris,</p>
<p>Antaŭenpuŝos eble l' entreprenon</p>
<p>De ni celatan. Tiun ĉi tiranon</p>
<p>Abomenindan oni kredis justa</p>
<p>Antaŭe: vi lin amis, li malbonon</p>
<p>Al vi ĝis nun ne faris. Mi nur estas</p>
<p>Junulo; kaj vi eble konsideros,</p>
<p>Ke saĝe estos min oferi, kiel</p>
<p>Ŝafidon, por eviti la koleron</p>
<p>De tiu ĉi demono.</p>
<p class="stanza">MAKDUFO.</p>
<p class="stanza" style="margin-left:6.65em">Mi ne estas</p>
<p>Perfida.</p>
<p class="stanza">MALKOMO.</p>
<p class="stanza" style="margin-left:3.15em">Sed Makbeto estas. Foje</p>
<p>Grandanimulo povus deflankiĝi,</p>
<p>Por elplenumi reĝan komision.</p>
<p>Sed min pardonu; mi ne povas ŝanĝi</p>
<p>Naturon vian; la anĝeloj havas</p>
<p>Brilecon, kvankam la plej brila falis:</p>
<p>Se eĉ malvirto portus veston helan,</p>
<p>Mienon sian propran havus virto.</p>
<p class="stanza">MAKDUFO.</p>
<p class="stanza">Mi malesperas.</p>
<p class="stanza">MALKOMO.</p>
<p class="stanza" style="margin-left:5.25em">Viaj agoj igis</p>
<p>Min dubi vian viran fidelecon;</p>
<p>Ĉar kial vi la filon kaj edzinon—</p>
<p>Ligilojn alteprezajn de la amo—</p>
<p>Forlasis, ne dirinte adiaŭon?</p>
<p>Nur miaj timoj, ne suspektoj miaj,</p>
<p>Vin malhonori ŝajnas—kion ajn</p>
<p>Mi pensu, eble vi justulo estas.</p>
<p class="stanza">MAKDUFO.</p>
<p class="stanza">Sangadu, kompatinda patrolando!</p>
<p>Starigu, tiraneco, vian bazon,</p>
<p>Justeco vin ne povas kontraŭstari;</p>
<p>Ĉar la suferoj de patrujo nia</p>
<p>Prezentas garantion de titolo</p>
<p>Al la tirano; nobelul', adiaŭ:</p>
<p>Mi ne la rolon ludus de l' fripono,</p>
<p>Al kiu vi aludas, por ricevi</p>
<p>La tutan havon de la uzurpinto,</p>
<p>Kun la riĉaĵoj de la oriento.</p>
<p class="stanza">MALKOMO.</p>
<p class="stanza">Ne ofendiĝu. Mi ne diris tion</p>
<p>Pro timo kontraŭ vi. Patrujo nia,</p>
<p>Ho ve! sub peza jugo subpremiĝas;</p>
<p>Ĝi ploras, ĝi sangadas, ĉiutage</p>
<p>La sum' de ĝiaj vundoj pliiĝadas:</p>
<p>Mi kredas, ke por la subten' de miaj</p>
<p>Reĝrajtoj amikaro tuj sin levos,</p>
<p>Ĉar multaj miloj jam de Anglolando</p>
<p>Promesis sindoneme sian helpon.</p>
<p>Sed, malgraŭ ĉio, kiam mi la kapon</p>
<p>De la tirano havos sub piedoj,</p>
<p>Aŭ portos ĝin je l' pinto de la glavo,</p>
<p>La kompatinda patroland' enhavos</p>
<p>Pli da malvirtoj ol antaŭe, pli</p>
<p>Da suferado pro la malbonaĵoj</p>
<p>De la reĝonto.</p>
<p class="stanza">MAKDUFO.</p>
<p class="stanza" style="margin-left:5.60em">Kia estas li!</p>
<p class="stanza">MALKOMO.</p>
<p class="stanza">Min mem pridiras mi, mi, kiu havas</p>
<p>Enradikitajn tiamaniere</p>
<p>La malpuraĵojn de malvirto mem,</p>
<p>Ke, kiam ili estos malkaŝitaj,</p>
<p>La nigra koro de Makbeto ŝajnos</p>
<p>Neĝblankan veston porti, kaj regatoj</p>
<p>Lin taksos kiel ŝafon, en komparo</p>
<p>Kun la senmezuregaj kruelaĵoj</p>
<p>De mi, la lupo.</p>
<p class="stanza">MAKDUFO.</p>
<p class="stanza" style="margin-left:5.60em">Ne el la legioj</p>
<p>De la infer' flamanta povas veni</p>
<p>Diablo pli praktika je malbono,</p>
<p>Ol mem Makbeto.</p>
<p class="stanza">MALKOMO.</p>
<p class="stanza" style="margin-left:5.60em">Mi lin konas kiel</p>
<p>Sangaman, avareman, perfidulon,</p>
<p>Malican, kulpan je la tuta aro</p>
<p>De pekoj: sed al mia volupteco</p>
<p>Ne estas lim': edzinoj kaj filinoj,</p>
<p>Patrinoj kaj fraŭlinoj viaj povus</p>
<p>Ne kontentigi miajn amdezirojn;</p>
<p>Kaj ĉiujn malhelpaĵojn, eĉ plej fortajn</p>
<p>Por kontraŭstari ilin, mi disbatus</p>
<p>Laŭ mia volo: ja plibone estus</p>
<p>Ke eĉ Makbet', ol tia, reĝu.</p>
<p class="stanza">MAKDUFO.</p>
<p class="stanza" style="margin-left:10.85em">Vere</p>
<p>Senlima malĉasteco la naturon</p>
<p>De tiraneco havas: jam ĝi kaŭzis</p>
<p>La fruan nenecesan renversiĝon</p>
<p>De l' tron' de multaj reĝoj. Sed ne timu</p>
<p>La vian supreniri: ĉar vi povos</p>
<p>Indulgi en sekreto viajn pekojn,</p>
<p>Dum vi ŝajnigas rolon de ermito.</p>
<p>Sufiĉe da virinoj plej cedemaj</p>
<p>Ni havas; kiuj ĝoje sin dediĉos</p>
<p>Por plaĉi vian malĉastecon,—kiu</p>
<p>Similas al vultur' glutama,—kiam</p>
<p>L' amindamanto estas la reganto.</p>
<p class="stanza">MALKOMO.</p>
<p class="stanza">Kun tio en mi kreskas avareco</p>
<p>Supera, tia ke, se mi fariĝus</p>
<p>Regnestro, mi forigus la nobelojn,</p>
<p>Por ke proprigu mi al mi iliajn</p>
<p>Bienojn; mi de tiu la juvelojn</p>
<p>Dezirus, de alia la domegon.</p>
<p>Ju pli mi havus des pli mi sopirus:</p>
<p>Falsanto, mi per novaj dokumentoj</p>
<p>Pretendus punojn kontraŭ la justuloj,</p>
<p>Per konfiskado de la posedaĵoj</p>
<p>Pliriĉigante min.</p>
<p class="stanza">MAKDUFO.</p>
<p class="stanza" style="margin-left:6.65em">La avareco</p>
<p>Ol malĉastec' radikon pli profundan</p>
<p>Prezentas, kiu pasas kun juneco,</p>
<p>Kaj jam regnestrojn multajn ĝi detruis:</p>
<p>Ne timu tamen, ĉar Skotlando havas</p>
<p>Sufiĉe por vin kontentigi: ĉio</p>
<p>Eltolerebla estas kunigate</p>
<p>Kun kelkaj bonaj ecoj.</p>
<p class="stanza">MALKOMO.</p>
<p class="stanza" style="margin-left:8.05em">Mi neniajn</p>
<p>Posedas: tiujn, kiuj plinobligas</p>
<p>Animon reĝan, kiel la justeco,</p>
<p>Vereco, modereco, sindoneco,</p>
<p>Persisto, kompateco, humileco,</p>
<p>Kuraĝo, pacienc', animforteco,</p>
<p>Ne ŝatas mi, kontraŭe, al mi plaĉas</p>
<p>De ĉiu krim' la formojn diversigi</p>
<p>Multmaniere. Se mi povus, mi</p>
<p>Preferus la ĉielon kun infero</p>
<p>Kunmiksi, ĉiujn homojn malpacigi,</p>
<p>Internacian pacon elforigi.</p>
<p class="stanza">MAKDUFO.</p>
<p class="stanza">Skotlando, ho Skotland'!</p>
<p class="stanza">MALKOMO.</p>
<p class="stanza" style="margin-left:8.75em">Ĉu tia viro</p>
<p>Regnestri devus, diru, ĉar mi havas</p>
<p>Naturon vere tian.</p>
<p class="stanza">MAKDUFO.</p>
<p class="stanza" style="margin-left:6.65em">Tia viro</p>
<p>Ne devus vivi. Ho naci' mizera,</p>
<p>Kun uzurpinto sangtrempita, kiam</p>
<p>Feliĉajn tagojn vi revidos, kiam</p>
<p>La vera heredant' de via trono,</p>
<p>Kalumniante sian rason, staras</p>
<p>Memkulpiginto? Via patro estis</p>
<p>Sanktulo: la reĝin', patrino via,</p>
<p>Pli ofte sur genuoj ol piedoj,</p>
<p>Senvivan vivon vivis, diservante.</p>
<p>Adiaŭ! La rakonto pri vi mem</p>
<p>Kaj viaj ecoj min ekzilas de</p>
<p>Skotlando. Mia kor', esperoj viaj</p>
<p>Ĉi tie mortas!</p>
<p class="stanza">MALKOMO.</p>
<p class="stanza" style="margin-left:5.60em">Ho Makdufo, via</p>
<p>Pasio nobla, de bonec' naskito,</p>
<p>Elviŝas el animo mia nigrajn</p>
<p>Suspektojn, min certigas pri honoro</p>
<p>Kaj fidindeco via. Jam Makbeto</p>
<p>Penadis per ĉi tiuj allogaĵoj</p>
<p>Min fari sia, kaj prudento vera</p>
<p>Malhelpas min tro rapidege agi:</p>
<p>Sed Dio ĉiopova traktu inter</p>
<p>Ni ambaŭ! Ĉar ŝip' mia velveturos</p>
<p>Laŭ via direktilo: mi maldiras</p>
<p>Kalumniaĵojn miajn ĵus diritajn,</p>
<p>Kaj neas ilin kiel malveraĵojn:</p>
<p>Virinon mi neniam malĉastigis;</p>
<p>Neniam mi ĵurrompis, mi apenaŭ</p>
<p>Avaris miajn proprajn heredaĵojn;</p>
<p>Neniam trompis per parolo mia,</p>
<p>Nek la diablon mem perfidi volus</p>
<p>Al lia egalulo; al mi plaĉas</p>
<p>Ne malpli vero, ol la vivo mem.</p>
<p>Kaj ĉio estis nur kalumniaĵoj</p>
<p>Kontraŭ mi mem: nun tio, kio vere</p>
<p>Mi estas, de vi restas disponebla,</p>
<p>Kaj de patrujo mia kara, kien</p>
<p>Sivardo, kun dek mil armitoj, iris,</p>
<p>Ĵus antaŭ ol vi tien ĉi alvenis.</p>
<p>Nun ni ekiru kune, kaj sukceso</p>
<p>Respondu al apero nia justa!</p>
<p>Sed kial vi silentas do?</p>
<p class="stanza">MAKDUFO.</p>
<p class="stanza" style="margin-left:8.75em">Diraĵoj,</p>
<p>Jen plezurigaj al mi kaj jen male</p>
<p>Samfoje, ŝajnas preskaŭ mirrakontoj.</p>
<p style="text-align:right"><span class="smaller">Venas Kuracisto.</span></p>
<p class="stanza">MALKOMO.</p>
<p class="stanza">Nu, ĝis revido. Ĉu la reĝ' eliros?</p>
<p class="stanza">KURACISTO.</p>
<p class="stanza">Sinjoro, jes: nun kompatindularo</p>
<p>Atendas, por ke li mantuŝu ilin:</p>
<p>Plej fortaj provoj de la kuracarto</p>
<p>Iliajn malsanegojn malsukcesis</p>
<p>Formovi; sed je la mantuŝo reĝa—</p>
<p>Ĉar Di' sanigan povon al li donis—</p>
<p>Ekresaniĝos ili.</p>
<p class="stanza">MALKOMO.</p>
<p class="stanza" style="margin-left:6.30em">Mi vin dankas.</p>
<p style="text-align:right"><span class="smaller">La kuracisto foriras.</span></p>
<p class="stanza">MAKDUFO.</p>
<p class="stanza">Kiel sin nomas tiu malsanego?</p>
<p class="stanza">MALKOMO.</p>
<p class="stanza">Ĝin oni nomas la «malsano reĝa»;</p>
<p>Mi vidis tie ĉi la bonan reĝon</p>
<p>Miraklojn fari. Kiamaniere</p>
<p>De Dio li ĉi tiun povon havas,</p>
<p>Nur scias li: sed multajn malsanulojn,</p>
<p>Ŝvelintajn per ulceroj, kompatindajn,</p>
<p>Pri kiuj malesperis kuracistoj,</p>
<p>Li resanigas, pendigante ĉirkaŭ</p>
<p>Iliaj koloj specon da monero,</p>
<p>Samtempe al la sankta Di' preĝante,</p>
<p>Kaj oni diras, ke l' heredontaro</p>
<p>Sinsekve tiun benon kuracartan</p>
<p>Ricevos. Kun ĉi tio li posedas</p>
<p>La dian profetarton, kaj per dotoj</p>
<p>Similaj rimarkindaj de persono</p>
<p>Kaj de spirito estas li benita.</p>
<p style="text-align:right"><span class="smaller">Venas Rosso.</span></p>
<p class="stanza">MAKDUFO.</p>
<p class="stanza">Rigardu, kiu venas tien ĉi.</p>
<p class="stanza">MALKOMO.</p>
<p class="stanza">Sampatrujano mia; sed mi ne</p>
<p>Lin konas.</p>
<p class="stanza">MAKDUFO.</p>
<p class="stanza" style="margin-left:3.85em">Mia kuzo tre afabla,</p>
<p>Ĝojege mi revidas vin.</p>
<p class="stanza">MALKOMO.</p>
<p class="stanza" style="margin-left:8.40em">Mi nun</p>
<p>Lin konas. Bona Dio laŭokaze</p>
<p>Finigu nian longan apartiĝon!</p>
<p class="stanza">ROSSO.</p>
<p class="stanza">Amen, sinjoro.</p>
<p class="stanza">MAKDUFO.</p>
<p class="stanza" style="margin-left:5.25em">Ĉu Skotlando statas</p>
<p>Kiel antaŭe?</p>
<p class="stanza">ROSSO.</p>
<p class="stanza" style="margin-left:4.90em">Kompatinda lando,</p>
<p>Ho ve! ĝi, sin apenaŭ rekonante,</p>
<p>Ne povas nomi sin patrujo nia,</p>
<p>Sed nia tombo; kie nur ridetas</p>
<p>Pri ĝia malfeliĉo nesciantoj,</p>
<p>Kaj kie oni ne rimarkas ĝemojn</p>
<p>Kaj korŝirantajn kriojn, sed singultoj</p>
<p>De kordoloro ŝajnas ordinara</p>
<p>Eksento, ordinara de mortintoj</p>
<p>Funebro, kaj bonuloj, kiuj sentas</p>
<p>En si la ĝojon de la viv', ne scias</p>
<p>Ĉu morto per perforto aŭ perfido</p>
<p>Neatendite frapos ilin, antaŭ</p>
<p>Ol velkos la floretoj, kiujn ili</p>
<p>Sur siaj ĉapoj portas.</p>
<p class="stanza">MAKDUFO.</p>
<p class="stanza" style="margin-left:8.40em">Ho, rakonto</p>
<p>Preciza, sed tro vera!</p>
<p class="stanza">MALKOMO.</p>
<p class="stanza" style="margin-left:8.05em">Ĉiu horo</p>
<p>Malfeliĉaĵojn novajn gravediĝas.</p>
<p class="stanza">MAKDUFO.</p>
<p class="stanza">Kiel edzino mia statas?</p>
<p class="stanza">ROSSO.</p>
<p class="stanza" style="margin-left:8.40em">Bone.</p>
<p class="stanza">MAKDUFO.</p>
<p class="stanza">Kaj la infanoj?</p>
<p class="stanza">ROSSO.</p>
<p class="stanza" style="margin-left:5.60em">Bone ankaŭ.</p>
<p class="stanza">MAKDUFO.</p>
<p class="stanza" style="margin-left:10.15em">Do ne</p>
<p>Maltrankviligis ilin la tirano?</p>
<p class="stanza">ROSSO.</p>
<p class="stanza">Trankvilajn tute mi forlasis ilin.</p>
<p class="stanza">MAKDUFO.</p>
<p class="stanza">Ne estu vortŝparema, sed parolu.</p>
<p class="stanza">ROSSO.</p>
<p class="stanza">Je l' tempo, kiam mi ĉi tien venis,</p>
<p>Por diri la rakonton kortuŝantan,</p>
<p>Mi aŭdis, ke arego da bravuloj</p>
<p>Jam interligis sin ribele—kion</p>
<p>Al mi konfirmis forte la vidaĵo</p>
<p>De granda soldataro de l' tirano:</p>
<p>Nun helpon ni bezonas; via sola</p>
<p>Ĉeesto en Skotlando amasigus</p>
<p>Soldatojn, bataligus eĉ virinojn,</p>
<p>Malfeliĉaĵojn nunajn por eligi.</p>
<p class="stanza">MALKOMO.</p>
<p class="stanza">Konsolu ilin per sciigo, ke</p>
<p>Ni tien iras: ĉar la bona reĝo</p>
<p>De Anglolando al ni komisiis</p>
<p>Sivardon bravan kun dek mil armitoj,</p>
<p>Kaj nek pliaĝa ol li, nek pli sperta,</p>
<p>Soldato estas inter kristanaro.</p>
<p class="stanza">ROSSO.</p>
<p class="stanza">Mi volas, ke respondan konsoladon</p>
<p>Mi povus doni! Sed paroloj miaj</p>
<p>En la aero de l' dezerto volus</p>
<p>Kriiĝi, kie ne ekaŭdus ilin</p>
<p>Orelo homa.</p>
<p class="stanza">MAKDUFO.</p>
<p class="stanza" style="margin-left:4.20em">Ĉu rilatas ili</p>
<p>Al la afero ĝenerala, aŭ</p>
<p>Privata?</p>
<p class="stanza">ROSSO.</p>
<p class="stanza" style="margin-left:3.15em">Ĉiujn honestulojn ili</p>
<p>Koncernas, sed vin ĉefe.</p>
<p class="stanza">MAKDUFO.</p>
<p class="stanza" style="margin-left:9.10em">Se min mem,</p>
<p>Eldiru al mi tuj novaĵon vian.</p>
<p class="stanza">ROSSO.</p>
<p class="stanza">Oreloj viaj ne al lango mia</p>
<p>Malamon sentu, kiu nun aŭdigas</p>
<p>Al ili la plej malĝojigan sonon</p>
<p>Elparoleblan.</p>
<p class="stanza">MAKDUFO.</p>
<p class="stanza" style="margin-left:4.90em">Hm! mi ĝin divenas.</p>
<p class="stanza">ROSSO.</p>
<p class="stanza">Kastelon vian oni ekokupis</p>
<p>Subite, kaj edzinon vian kaj</p>
<p>Infanojn oni buĉis kruelege.</p>
<p>Se mi aldirus la detalojn, tio</p>
<p>Aldonus ŝajne vian morton ankaŭ</p>
<p>Al la buĉad' de la gemortigitoj.</p>
<p class="stanza">MALKOMO.</p>
<p class="stanza">Ho bona Dio! Sed ne kovru tiel</p>
<p>Per la ĉapelo, kamarad', la frunton;</p>
<p>Esprimu buŝe kordoloron, kiu</p>
<p>Ne parolate pruvas, ke la koro</p>
<p>Elkrevas.</p>
<p class="stanza">MAKDUFO.</p>
<p class="stanza" style="margin-left:3.50em">Ĉu vi diris ankaŭ miajn</p>
<p>Infanojn?</p>
<p class="stanza">ROSSO.</p>
<p class="stanza" style="margin-left:3.50em">Jes, edzinon, kaj infanojn,</p>
<p>Servistojn, ĉiujn, kiujn oni trovis.</p>
<p class="stanza">MAKDUFO.</p>
<p class="stanza">Kaj mi forestis! La edzinon ankaŭ?</p>
<p class="stanza">ROSSO.</p>
<p class="stanza">Mi diris.</p>
<p class="stanza">MALKOMO.</p>
<p class="stanza" style="margin-left:3.50em">Konsoliĝu: kuracilojn</p>
<p>Ni faru el ĉi tio, por kuraci</p>
<p>Per venĝo nia kordoloron nian</p>
<p>Mortigan.</p>
<p class="stanza">MAKDUFO.</p>
<p class="stanza" style="margin-left:3.50em">Li infanojn ne posedas.</p>
<p>Ho, ĉiujn miajn gekarulojn? Ĉu</p>
<p>Vi diris, ĉiujn? Akcipitr' infera!</p>
<p>Ho, tutan mian belan kokidaron</p>
<p>Kun la patrino, senkompate?</p>
<p class="stanza">MALKOMO.</p>
<p class="stanza" style="margin-left:9.80em">Devas</p>
<p>Vi kiel viro ĝin batali.</p>
<p class="stanza">MAKDUFO.</p>
<p class="stanza" style="margin-left:9.10em">Certe</p>
<p>Mi tion faros, sed mi kiel viro</p>
<p>Ĝin devas senti. Mi ne povas ne</p>
<p>Memori, ke ĉi tiuj geamatoj</p>
<p>Ekzistis, al mi pli ol viv' karegaj.</p>
<p>Ĉu Dio rigardante ne protektis</p>
<p>La senkulparon? Oni frapis ilin</p>
<p>Pro vi, Makdufo kulpa, kiu estas</p>
<p>Nenio; ĉar ne pro iliaj krimoj</p>
<p>Okazis la buĉado, sed pro miaj.</p>
<p>Ripozu ili nun en paco!</p>
<p class="stanza">MALKOMO.</p>
<p class="stanza" style="margin-left:8.40em">Tio</p>
<p>Ĉi estu do al vi la akrigilo</p>
<p>De via glavo: kordoloro vin</p>
<p>Ekkolerigu, al vi ne dormigu</p>
<p>La sentojn, ilin veku.</p>
<p class="stanza">MAKDUFO.</p>
<p class="stanza" style="margin-left:8.05em">Ho, mi povus</p>
<p>Virinan rolon ludi je l' okuloj,</p>
<p>Kaj venĝon fanfaroni per la lango!</p>
<p>Sed, kompatema Dio, mallongigu</p>
<p>La intertempon, kaj vizaĝo kontraŭ</p>
<p>Vizaĝo tiun ĉi demonon skotan</p>
<p>Al mi konduku; en la tuja trafo</p>
<p>De mia glavekbato lin starigu:</p>
<p>Se li el pun' severa elturniĝos,</p>
<p>Lin ankaŭ Dio senkulpigu!</p>
<p class="stanza">MALKOMO.</p>
<p class="stanza" style="margin-left:9.45em">Bravan</p>
<p>Arion vi nun kantas. Ni rapidu</p>
<p>Al reĝ'; soldatoj niaj estas pretaj:</p>
<p>Ni nur bezonas forpermeson. La</p>
<p>Rikolto maturiĝas al la manoj</p>
<p>De ni, de l' ĉiopova Di' la iloj.</p>
<p>Kuraĝon: ĉar laboron kronas pago:</p>
<p>Post longa nokto venas fine tago.</p>
<p style="text-align:right"><span class="smaller">Ili foriras.</span></p>
</div>
<h2 class="sp3 ac" style="margin-bottom:3.8ex;" title="Akto V."> <span class="larger">AKTO
  KVINA</span></h2>
<h3 class="ac" style="margin-bottom:1.8ex;" title="Sceno I."> <span class="smaller">SCENO
  UNUA</span></h3>
<p class="ac"><b>Dunsinano. Vestiblo en la Kastelo.</b></p>
<p class="sp3 ac"><span class="smaller">Venas <span class="larger">DOKTORO DE MEDICINO</span> kaj
  serva <span class="larger">SINJORINO</span>.</span></p>
<p>DOKTORO.</p>
<p>Mi maldormis kun vi du noktojn, sed mi ne trovis vera vian raporton. Kiam la lastan fojon
  ŝi somnambulis?</p>
<p>SINJORINO.</p>
<p>De la tempo, kiam lia reĝa Moŝto foriris al la milito, mi vidis ŝin
  ellitiĝi, surĵeti sur sin la ĉambroveston, malfermi la tirkeston de sia
  skribtablo, eltiri paperon, faldi ĝin, skribi sur ĝi, legi la skribaĵon,
  poste ĝin sigeli, kaj reenlitiĝi; sed la tutan tempon profunde dormantan.</p>
<p>DOKTORO.</p>
<p>Vere, jen nenatura tumulto en la homa nervaro, ricevi samfoje la utilon de dormo, kaj
  efektivigi la farojn de maldormo! Dum tiu dormema ekscitiĝo, krom la somnambulo kaj aliaj
  aferoj, kion iafoje vi aŭdis ŝin dirantan?</p>
<p>SINJORINO.</p>
<p>Tion, sinjoro, kion mi ne volas raporti.</p>
<p>DOKTORO.</p>
<p>Al mi vi povas, kaj decas, ke vi faru tion.</p>
<p>SINJORINO.</p>
<p>Nek al vi nek al alia, ĉar mi ne havas atestanton, por konfirmi tion, kion mi
  certigas.</p>
<p class="ar"><span class="smaller">Venas Grafino Makbeto portante kandelon.</span></p>
<p>Jen, ŝi venas! Ŝi havas la kutiman mienon; kaj, pro mia honoro, somnambulino.
  Observu ŝin proksime.</p>
<p>DOKTORO.</p>
<p>Kiamaniere ŝi ricevis tiun kandelon?</p>
<p>SINJORINO.</p>
<p>Nu, ĝi staris apude: ŝi ĉiam havas lumaĵon apude, laŭ sia
  ordono.</p>
<p>DOKTORO.</p>
<p>Vi vidas, ke ŝiaj okuloj estas ne fermitaj.</p>
<p>SINJORINO.</p>
<p>Jes, sed sen vidpovo.</p>
<p>DOKTORO.</p>
<p>Kion ŝi nun faras? Rigardu, kiel ŝi frotas la manojn.</p>
<p>SINJORINO.</p>
<p>Ĝi estas ŝia kutima ago, tiamaniere ŝajnlavi la manojn: mi vidis
  ŝin tion faradi dum plena kvaronhoro.</p>
<p>GRAFINO MAKBETO.</p>
<p>Jen ankoraŭ makulo.</p>
<p>DOKTORO.</p>
<p>Aŭskultu! Ŝi parolas; mi skribos tion, kion ŝi eldiros, por helpi pli bone
  mian memoron.</p>
<p>GRAFINO MAKBETO.</p>
<p>For, malbenita makulo! for, mi diras! Unu; du; bone, estas la horo por fari
  ĝin.—La infero estas malhela! Fi, via Moŝto, fi! Vi, soldato, timplena? Kial
  ni devus timi, ke tion sciu la tuta mondo, ĉar povas kulpigi nin neniu? Sed, kiu kredus, ke
  la maljunulo havas tiom da sango en la korpo?</p>
<p>DOKTORO.</p>
<p>Ĉu vi rimarkas tion?</p>
<p>GRAFINO MAKBETO.</p>
<p>La Grafo de Fifo havis edzinon; kie nun ŝi estas? Kio do, ĉu tiuj ĉi manoj
  neniam estos puraj? Ĉesigu tion, via Moŝto, ĉesigu tion: pro viaj eksaltoj vi
  difektas ĉion.</p>
<p>DOKTORO.</p>
<p>For, for; vi eksciis tion, kion vi ne devis scii.</p>
<p>SINJORINO.</p>
<p>Estas certe, ke ŝi priparolis tion, kion ŝi ne devis priparoli; nur Dio scias
  tion, kion ŝi spertis.</p>
<p>GRAFINO MAKBETO.</p>
<p>Jen, ankoraŭ restas la odoro de l' sango: la tuta parfumaro de Arabujo ne povus
  bonodorigi tiun ĉi maneton. Ho, ho, ho!</p>
<p>DOKTORO.</p>
<p>Kia sopirego! Ŝi havas la koron zorgpremitan.</p>
<p>SINJORINO.</p>
<p>Mi ne volus havi en la brusto tian koron pro kia ajn korpa nobeliĝo.</p>
<p>DOKTORO.</p>
<p>Bone, bone, bone.</p>
<p>SINJORINO.</p>
<p>Dio volu, ke tiel estu, sinjoro.</p>
<p>DOKTORO.</p>
<p>Tiu ĉi malsano estas de mi tute nekuracebla: tamen mi konis kelkajn somnambulintojn,
  kiuj dece mortis en lito.</p>
<p>GRAFINO MAKBETO.</p>
<p>Lavu la manojn, surmetu la ĉambroveston. Ne paliĝu.—Mi ankoraŭ
  diras, ke Bankvo enteriĝis: li ne povas eliri el la tombo.</p>
<p>DOKTORO.</p>
<p>Ĉu vere?</p>
<p>GRAFINO MAKBETO.</p>
<p>Al lito, al lito! Oni frapas ĉe la pordego: venu, venu, venu, donu al mi la manon. Faro
  farita ne estas malfarebla. Al lito, al lito!</p>
<p class="ar"><span class="smaller">Ŝi foriras.</span></p>
<p>DOKTORO.</p>
<p>Ĉu ŝi nun enlitiĝos?</p>
<p>SINJORINO.</p>
<p>Jes, tuj.</p>
<div class="poem poemc25 sp3">
<p>DOKTORO.</p>
<p class="stanza">Strangaĵojn oni diras: nenaturajn</p>
<p>Suferojn naskas nenaturaj faroj.</p>
<p>Spiritoj kulpaj diras la sekretojn</p>
<p>Al siaj kapkusenoj: ŝi bezonas</p>
<p>La pastron, pli ol kuraciston. Dio</p>
<p>Pardonu ĉiujn nin! Pri ŝi atentu;</p>
<p>De ŝi formovu ĉiujn difektilojn,</p>
<p>Kaj ŝin prizorgu. Tiel, bonan nokton:</p>
<p>Ŝi min mirigis, kaj vidadon mian</p>
<p>Konfuzis. Miajn pensojn mi retenas.</p>
<p class="stanza">SINJORINO.</p>
<p class="stanza">Doktoro, bonan nokton.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno II."> <span class="smaller">SCENO
  DUA</span></h3>
<p class="ac"><b>Kamparo apud Dunsinano.</b></p>
<p class="sp3 ac"><span class="smaller">Trumpetado antaŭ standardoj. Venas <span class="larger">MENTETO</span>, <span class="larger">KATNESO</span>, <span class="larger">ANGUSO</span>, <span class="larger">LENOKSO</span>, kaj <span class="larger">SOLDATOJ</span>.</span></p>
<div class="poem poemc25 sp3">
<p>MENTETO.</p>
<p class="stanza">L' armeo angla nun alproksimiĝas,</p>
<p>Je la komando de l' reĝid' Malkomo,</p>
<p>Sivardo lia onklo, kaj Makdufo:</p>
<p>Flamigas ilin venĝa sangavido,</p>
<p>Ĉar la insultoj, kaj suferoj gravaj</p>
<p>De ili subtenitaj eĉ monaĥon</p>
<p>Al la alarmo sanga, senkompata,</p>
<p>De la milito pikus.</p>
<p class="stanza">ANGUSO.</p>
<p class="stanza" style="margin-left:7.00em">Jes, ni ilin</p>
<p>Renkontos apud la arbar' Birnama,</p>
<p>De kie ili venas.</p>
<p class="stanza">KATNESO.</p>
<p class="stanza" style="margin-left:6.30em">Kiu scias,</p>
<p>Ĉu Donalben' kun sia frato venos?</p>
<p class="stanza">LENOKSO.</p>
<p class="stanza">Sinjoro, certe ne: mi havas liston</p>
<p>De l' eminentularo: de Sivardo</p>
<p>La filo, kaj aliaj senbarbuloj</p>
<p>De lia fruvireco, kiuj venas</p>
<p>La provon fari.</p>
<p class="stanza">MENTETO.</p>
<p class="stanza" style="margin-left:5.60em">Kion la tirano</p>
<p>Ekfaras?</p>
<p class="stanza">KATNESO.</p>
<p class="stanza" style="margin-left:3.15em">Li fortigas Dunsinanan</p>
<p>Kastelon. Kelkaj diras, ke li estas</p>
<p>Freneza; kaj aliaj, kiuj malpli</p>
<p>Malamas lin, ĝin nomas furioza</p>
<p>Kuraĝo; sed li siajn partianojn</p>
<p>Ne povas fari obeemaj.</p>
<p class="stanza">ANGUSO.</p>
<p class="stanza" style="margin-left:8.05em">Liaj</p>
<p>Mortigoj nigraj ligas liajn manojn,</p>
<p>Ĉar novaj ribelantoj riproĉadas</p>
<p>Perfidon lian; tiuj, kiuj servas</p>
<p>Lin, tion faras nur pro la servado,</p>
<p>Kaj ne pro amo: li la reĝan kronon</p>
<p>Tro peza tro glitema trovas, kiel</p>
<p>Ŝtelisto malgrandega la mantelon</p>
<p>De grandegulo.</p>
<p class="stanza">MENTETO.</p>
<p class="stanza" style="margin-left:5.25em">Kiu tial povas</p>
<p>Riproĉi tiun, kiu, disŝirate</p>
<p>Pro devo al regnestro, kaj teruro</p>
<p>Al la kruelaj faroj de l' tirano,</p>
<p>Ekdeflankiĝas por ribeli?</p>
<p class="stanza">KATNESO.</p>
<p class="stanza" style="margin-left:9.45em">Ni</p>
<p>Antaŭen marŝu, por prezenti nin</p>
<p>Al nia rajta reĝo obeemaj: ĝoje</p>
<p>La kuraconton de patrujo nia<a href="#Nt_1" id="NtA_1" class="pginternal"><sup>[1]</sup></a></p>
<p>Malsana ni renkontu, pretaj verŝi</p>
<p>Sangeron nian lastan, por forigi</p>
<p>El nia lando la tiranon.</p>
<p class="stanza">LENOKSO.</p>
<p class="stanza" style="margin-left:8.75em">Verŝi</p>
<p>Almenaŭ ĉiom, kiom ĝi bezonos,</p>
<p>Ke l' floro vivu, kaj la herboj dronu</p>
<p>Malbonaj. Ĝis Birnamo do ni marŝu.</p>
</div>
<h3 class="ac" style="margin-bottom:1.8ex;" title="Sceno III."> <span class="smaller">SCENO
  TRIA</span></h3>
<p class="ac"><b>Dunsinano. Salono en la Kastelo.</b></p>
<p class="sp3 ac"><span class="smaller">Venas <span class="larger">MAKBETO</span>, <span class="larger">DOKTORO</span>, kaj <span class="larger">SEKVANTARO</span>.</span></p>
<div class="poem poemc25 sp3">
<p>MAKBETO.</p>
<p class="stanza">Ne pli da «onidiroj»: ĉiuj for!</p>
<p>Ĝis la arbar' Birnama formoviĝos</p>
<p>Al Dunsinan', mi ne al timo cedos.</p>
<p>Malkomo, kia estas li! Ĉu ne</p>
<p>Naskita de virino? La spiritoj,</p>
<p>Spertuloj pri okazontaĵoj homaj,</p>
<p>Al mi proklamis: «Timu ne, Makbeto,</p>
<p>Neniu de virin' naskita povos</p>
<p>Fariĝi via superanto». Iru,</p>
<p>Perfidaj grafoj, kaj aligu vin</p>
<p>Al anglaj manĝeguloj, se vi volas,</p>
<p>Ĉar mia kor' kaj forto de animo</p>
<p>Skuiĝos nek per dubo nek per timo.</p>
<p style="text-align:right"><span class="smaller">Venas Servisto.</span></p>
<p>Vizaĝon vian blankan la diablo</p>
<p>En nigran ŝanĝu, vi malbravegulo!</p>
<p>Kial vi tian elrigardon havas</p>
<p>Anseran?</p>
<p class="stanza">SERVISTO.</p>
<p class="stanza" style="margin-left:3.15em">Estas dek mil—</p>
<p class="stanza">MAKBETO.</p>
<p class="stanza" style="margin-left:8.75em">Ĉu anseroj,</p>
<p>Fripono?</p>
<p class="stanza">SERVISTO.</p>
<p class="stanza" style="margin-left:3.15em">Militistoj, via Moŝto.</p>
<p class="stanza">MAKBETO.</p>
<p class="stanza">Pikigu la vizaĝon, por ruĝigi</p>
<p>Teruron vian, vi blankhepatulo.</p>
<p>Sed kiaj militistoj, malsaĝulo?</p>
<p>Animo via mortu! viaj vangoj,</p>
<p>Pro timo, senkoloraj konsilantoj</p>
<p>Al timo ŝajnas. Kiaj militistoj,</p>
<p>Blankulo?</p>
<p class="stanza">SERVISTO.</p>
<p class="stanza" style="margin-left:3.50em">La militistaro angla.</p>
<p class="stanza">MAKBETO.</p>
<p class="stanza">Vizaĝon vian for de tie ĉi.</p>
<p style="text-align:right"><span class="smaller">Servisto foriras.</span></p>
<p>Seton'! Pli ol malĝoja mi min sentas,</p>
<p>Ĉar rigardante—ho, Setono!—Krizo</p>
<p>La nuna min por ĉiam aŭ starigos</p>
<p>Aŭ malstarigos. Jam sufiĉe longe</p>
<p>Mi vivis: mia vivsezon' atingas</p>
<p>L' aŭtunon kun la flava foliaro</p>
<p>Velkinta, kaj benaĵojn, kiuj devus</p>
<p>La maljunecon akompani, kiel</p>
<p>Honoro, amo, obeemo, aroj</p>
<p>Da geamikoj, mi ne povas havi,</p>
<p>Sed anstataŭe fortajn malbenaĵojn</p>
<p>Mallaŭte elspiratajn, buŝlaŭdadon,</p>
<p>Flatadon, kiujn la mizera koro</p>
<p>Rifuzi volus, tamen ne kuraĝas.</p>
<p>Setono!</p>
<p style="text-align:right"><span class="smaller">Venas Setono.</span></p>
<p class="stanza">SETONO.</p>
<p class="stanza">Kion deziras via Moŝto?</p>
<p class="stanza">MAKBETO.</p>
<p class="stanza" style="margin-left:8.75em">Kio</p>
<p>Da nova?</p>
<p class="stanza">SETONO.</p>
<p class="stanza" style="margin-left:3.15em">Ĉio estas konfirmita.</p>
<p class="stanza">MAKBETO.</p>
<p class="stanza">Mi batalados, ĝis de miaj ostoj</p>
<p>La karno falos dehakita. Donu</p>
<p>Al mi armaĵon mian.</p>
<p class="stanza">SETONO.</p>
<p class="stanza" style="margin-left:7.35em">Ne ankoraŭ</p>
<p>Vi ĝin bezonas.</p>
<p class="stanza">MAKBETO.</p>
<p class="stanza" style="margin-left:5.95em">Sed mi ĝin surmetu.</p>
<p>Pli da rajdistoj sendu for, la tutan</p>
<p>Kamparon por esplori; la timulojn</p>
<p>Pendigu. Donu al mi la armaĵon.</p>
<p>Doktoro, kiel la malsanulino</p>
<p>Nun statas?</p>
<p class="stanza">DOKTORO.</p>
<p class="stanza" style="margin-left:4.20em">Ŝi ne havas, via Moŝto,</p>
<p>Malsanon tiom, kiom korpremantajn</p>
<p>Fantaziaĵojn, kiuj la ripozon</p>
<p>Al ŝi malhelpas.</p>
<p class="stanza">MAKBETO.</p>
<p class="stanza" style="margin-left:6.30em">Tion do kuracu.</p>
<p>Ĉu vi ne povas al spirit' malsana</p>
<p>Almeti kuracilon, elradiki</p>
<p>El la memoro korŝirantan zorgon,</p>
<p>Forigi el la cerbo malĝojaĵojn,</p>
<p>Kaj per dormiga dolĉa forgesilo</p>
<p>Eligi el la brusto tiun ŝtofon</p>
<p>Premigan al la koro?</p>
<p class="stanza">DOKTORO.</p>
<p class="stanza" style="margin-left:7.35em">Pri ĉi tio</p>
<p>La malsanulo devas sin kuraci.</p>
<p class="stanza">MAKBETO.</p>
<p class="stanza">Forĵetu drogojn al la hundoj, mi</p>
<p>Malŝatas ilin. Vestu min per mia</p>
<p>Armaĵo, donu al mi la bastonon.</p>
<p>Setono, sendu for; Doktor', la grafoj</p>
<p>Forlasas min.—Rapidu.—Se vi povus,</p>
<p>Doktoro, analizi la urinon</p>
<p>De mia lando, kaj diagnozante</p>
<p>Eltrovi la malsanon, kiun ĝi</p>
<p>Suferas, per laksiloj purigante,</p>
<p>Ĝis kiam ĝi perfekte resaniĝos,</p>
<p>Mi vin aplaŭdus, ĝis ĉiel' eĥante</p>
<p>Rebatus miajn vortojn. Senvestigu</p>
<p>Min je l' armaĵo, kia do seneo<a href="#Nt_2" id="NtA_2" class="pginternal"><sup>[2]</sup></a>,</p>
<p>Rabarbo, aŭ laksiga drogo povus</p>
<p>La anglojn fortimigi el la lando?</p>
<p>Ĉu vi jam aŭdis pri ilia veno?</p>
<p class="stanza">DOKTORO.</p>
<p class="stanza">Jes, via Moŝto; viaj preparigoj</p>
<p>Sentigas sin.</p>
<p class="stanza">MAKBETO.</p>
<p class="stanza" style="margin-left:4.90em">Alportu ĝin post mi<a href="#Nt_3" id="NtA_3" class="pginternal"><sup>[3]</sup></a>.</p>
<p>Ne timos mi pri morto aŭ veneno,</p>
<p>Ĝis de l' arbar' Birnama la alveno.</p>
<p class="stanza">DOKTORO. (<span class="smaller">Flanken</span>).</p>
<p class="stanza">Se nur de Dunsinano mi forirus,</p>
<p>Nenia pago reen min altirus.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno IV."> <span class="smaller">SCENO
  KVARA</span></h3>
<p class="ac"><b>Kamparo proksime de la Birnama arbaro.</b></p>
<p class="sp3 ac"><span class="smaller">Tamburado antaŭ standardoj. Venas <span class="larger">MALKOMO</span>, maljuna <span class="larger">SIVARDO</span>, kaj lia <span class="larger">FILO</span>, <span class="larger">MAKDUFO</span>, <span class="larger">MENTETO</span>, <span class="larger">KATNESO</span>, <span class="larger">ANGUSO</span>, <span class="larger">LENOKSO</span>, <span class="larger">ROSSO</span>, kaj soldatoj, kiuj marŝas.</span></p>
<div class="poem poemc25 sp3">
<p>MALKOMO.</p>
<p class="stanza">Ho kuzoj, mi esperas, ke la tagoj</p>
<p>Alproksimiĝas, kiam ĉiu homo</p>
<p>Kastelon sian trovos sendanĝera.</p>
<p class="stanza">MENTETO.</p>
<p class="stanza">Ni ne ĝin dubas.</p>
<p class="stanza">SIVARDO.</p>
<p class="stanza" style="margin-left:6.30em">Kiel oni nomas</p>
<p>Arbaron tiun?</p>
<p class="stanza">MENTETO.</p>
<p class="stanza" style="margin-left:4.90em">La arbar' Birnama.</p>
<p class="stanza">MALKOMO.</p>
<p class="stanza">Soldatoj, vi dehaku ĉiu branĉon,</p>
<p>Kaj antaŭ vi ĝin portu: tiel ni</p>
<p>Elkaŝos de militistaro nia</p>
<p>La vicojn, kaj la malamikoj faros</p>
<p>Malĝustan takson pri ilia nombro.</p>
<p class="stanza">SOLDATOJ.</p>
<p class="stanza">Ni tion faros.</p>
<p class="stanza">SIVARDO.</p>
<p class="stanza" style="margin-left:5.25em">Oni diris, ke la</p>
<p>Tirano tromemfida sin fortigas</p>
<p>En Dunsinano, preta por toleri</p>
<p>Sieĝon.</p>
<p class="stanza">MALKOMO.</p>
<p class="stanza" style="margin-left:3.15em">Jen la ĉefa defendilo</p>
<p>Por li: ĉar ĉiam, kiam la okazo</p>
<p>De ribelado sin prezentas, ĉiuj,</p>
<p>Ĉu altranguloj aŭ aliaj, ĝoje</p>
<p>Profitas ĝin, neniu la servadon</p>
<p>Daŭrigas, krom nur tiuj, kies koroj</p>
<p>En vero abomenas la aferon.</p>
<p class="stanza">MAKDUFO.</p>
<p class="stanza">Ni niajn juĝojn registrigu nur</p>
<p>Post la okazintaĵo, penadante,</p>
<p>Laŭ maniero de soldatoj viglaj,</p>
<p>Ke ni atingu nian celon.</p>
<p class="stanza">SIVARDO.</p>
<p class="stanza" style="margin-left:8.75em">Baldaŭ</p>
<p>La hor' al ni sciigos ĉion, kion</p>
<p>Ni havas, kion ne—atentu tion.</p>
<p>Laŭvole pensoj vagu en la kapoj,</p>
<p>La rezultaton nur decidos frapoj:</p>
<p>Al kiu la milito paŝu.</p>
<p style="text-align:right"><span class="smaller">Ĉiuj formarŝas.</span></p>
</div>
<h3 class="ac" style="margin-bottom:1.8ex;" title="Sceno V."> <span class="smaller">SCENO
  KVINA</span></h3>
<p class="ac"><b>Dunsinano. La internaĵo de la Kastelo.</b></p>
<p class="sp3 ac"><span class="smaller">Venas <span class="larger">MAKBETO</span>, <span class="larger">SETONO</span>, kaj <span class="larger">SOLDATOJ</span>. Tamburado antaŭ
  standardoj.</span></p>
<div class="poem poemc25 sp3">
<p>MAKBETO.</p>
<p class="stanza">Pendigu la standardojn de l' eksteraj</p>
<p>Muregoj, la ekkrioj timaj bruas</p>
<p>Senĉese, «Ili venas»: la antikvaj</p>
<p>Fortikaj bastionoj de ĉi tiu</p>
<p>Kastel' de sieĝantoj la penadojn</p>
<p>Mokridos: tie ĉi kuŝadu ili,</p>
<p>Ĝis malsatego kaj tremfrosta febro</p>
<p>Konsumos ilin: se ne jam kun ili</p>
<p>Multegaj el aliĝintaro nia</p>
<p>Kunigis sin, ni barbo kontraŭ barbo</p>
<p>Renkontus maltimuloj la friponojn</p>
<p>Kaj reen batus ilin.</p>
<p style="text-align:right"><span class="smaller">Ekkrioj de virinoj aŭdiĝas post
    la scenejo.</span></p>
<p style="margin-left:7.35em">Kian bruon</p>
<p>Mi aŭdas?</p>
<p class="stanza">SETONO.</p>
<p class="stanza" style="margin-left:3.85em">La ekkriojn, via Moŝto,</p>
<p>De la virinoj.</p>
<p style="text-align:right"><span class="smaller">Li foriras.</span></p>
<p class="stanza">MAKBETO.</p>
<p class="stanza" style="margin-left:5.25em">Preskaŭ mi forgesas</p>
<p>La timan senton: estis tempo, kiam</p>
<p>Nervaro mia nepre glaciiĝus</p>
<p>Je l' son' de noktomeza ekkriego,</p>
<p>Kaj, kvazaŭ vivoplenaj, miaj haroj</p>
<p>Ekrigidiĝus je rakont' timiga:</p>
<p>Sed vespermanĝis mi kun teruraĵoj,</p>
<p>Kun kiuj kutimiĝis miaj pensoj</p>
<p>Mortigaj loĝi, kaj nenio nun</p>
<p>Min eksaltigas.</p>
<p style="text-align:right"><span class="smaller">Setono revenas.</span></p>
<p style="margin-left:5.60em">Kial tiu krio?</p>
<p class="stanza">SETONO.</p>
<p class="stanza">Ĵus mortis la reĝino, via Moŝto.</p>
<p class="stanza">MAKBETO.</p>
<p class="stanza">Ŝi devus morti pli malfrue, kiam</p>
<p>Ni havus tempon por novaĵo tia.</p>
<p>La temp' senhalte glitas, glitas, glitas,</p>
<p>Apenaŭ rimarkebla de la homoj,</p>
<p>Ĝis kiam eĉ la lasta hor' finiĝos,</p>
<p>Kaj la pasintaj tagoj nur kondukas</p>
<p>Blindulojn al la tombo. Mallongviva</p>
<p>Kandelo, estingiĝu! Ĉar la homo</p>
<p>Promenas kvazaŭ moviĝanta ombro,</p>
<p>La rolon ludas de aktor' mallerta,</p>
<p>Sur la scenej' ne longe grimacanta,</p>
<p>Kaj poste malaperas. Homa vivo</p>
<p>Nur estas la rakont' de malsaĝulo,</p>
<p>Freneze sensencaĵojn krieganta</p>
<p>Sen ritmo kaj sen celo.</p>
<p style="text-align:right"><span class="smaller">Venas Sendito.</span></p>
<p>Vi venas por paroli; tuj eldiru.</p>
<p class="stanza">SENDITO.</p>
<p class="stanza">Apenaŭ povas mi rakonti tion,</p>
<p>Kion mi vere vidis.</p>
<p class="stanza">MAKBETO.</p>
<p class="stanza" style="margin-left:7.00em">Tamen diru.</p>
<p class="stanza">SENDITO.</p>
<p class="stanza">Dum mi sur la monteto staris garde,</p>
<p>Birnamon rigardante, al mi ŝajnis,</p>
<p>Ke la arbaro sin ekmovas.</p>
<p class="stanza">MAKBETO.</p>
<p class="stanza" style="margin-left:9.10em">Sklavo,</p>
<p>Kaj mensogulo!</p>
<p class="stanza">SENDITO.</p>
<p class="stanza" style="margin-left:5.25em">Mi koleron vian</p>
<p>Toleru, se ne estas vere: de</p>
<p>Malproksimeco de tri mejloj ĝi</p>
<p>Videbla estas,—ŝajne, arbareto</p>
<p>Senhalte moviĝanta.</p>
<p class="stanza">MAKBETO.</p>
<p class="stanza" style="margin-left:7.35em">Se vi diras</p>
<p>Malvere, de la arbo plej proksima</p>
<p>Pendiĝos vi vivante, ĝis malsato</p>
<p>Velkigos vin: se vere, mi ne plendus,</p>
<p>Se vi la samon al mi farus. Al mi</p>
<p>Ekmankas memfideco, mi ekdubas</p>
<p>La dusencaĵojn de l' diablo, kiu</p>
<p>Mensogas, kvazaŭ li la veron diras:</p>
<p>«Ne timu, ĝis al Dunsinano venos</p>
<p>L' arbar' Birnama»: kaj al Dunsinano</p>
<p>Alproksimiĝas nun arbaro. Armu</p>
<p>Vin, armu vin, antaŭen! Se ĉi tio</p>
<p>Veraĵo estas, nin egalvaloros</p>
<p>Aŭ resto aŭ foriro. Mi komencas</p>
<p>Enui eĉ pri l' brilo de la suno,</p>
<p>Deziri la renverson de la mondo.</p>
<p>Alarmon sonorigu! Vento, blovu!</p>
<p>Ruino, venu! kiom ajn ni povu,</p>
<p>Ni faru tiom, en armaĵ' mortante,</p>
<p>Kaj brave ĝis la fino batalante.</p>
<p style="text-align:right"><span class="smaller">Ĉiuj foriras.</span></p>
</div>
<h3 class="ac" style="margin-bottom:1.8ex;" title="Sceno VI."> <span class="smaller">SCENO
  SESA</span></h3>
<p class="ac"><b>Dunsinano. Antaŭ la Kastelo.</b></p>
<p class="sp3 ac"><span class="smaller">Tamburado antaŭ standardoj. Venas <span class="larger">MALKOMO</span>, <span class="larger">MALJUNA SIVARDO</span>, <span class="larger">MAKDUFO</span> kun sia militistaro portanta arbbranĉojn.</span></p>
<div class="poem poemc25 sp3">
<p>MALKOMO.</p>
<p class="stanza">Sufiĉas: nun deĵetu la foliajn</p>
<p>Ŝirmilojn, kaj malkaŝu viajn nombrojn.</p>
<p>Vi, inda onklo, kun la helpo de</p>
<p>Tre nobla filo via, la atakon</p>
<p>Kondukos: dum ni kune kun Makdufo</p>
<p>Laŭ la komand' plenumos niajn devojn.</p>
<p>Ĉe vi l' afero restas.</p>
<p class="stanza">SIVARDO.</p>
<p class="stanza" style="margin-left:8.40em">Bonan ŝancon.</p>
<p>Se ni hodiaŭ la tiranon trovos,</p>
<p>Ni velku, se batali ni ne povos.</p>
<p class="stanza">MAKDUFO.</p>
<p class="stanza">Elspiru nian bruan trumpetadon,</p>
<p>De sanga batalmorto minacadon.</p>
<p style="text-align:right"><span class="smaller">Ili foriras.</span></p>
</div>
<h3 class="ac" style="margin-bottom:1.8ex;" title="Sceno VII."> <span class="smaller">SCENO
  SEPA</span></h3>
<p class="ac"><b>Alia parto de la kampo.</b></p>
<p class="sp3 ac"><span class="smaller">Trumpetado. Venas <span class="larger">MAKBETO</span>.</span></p>
<div class="poem poemc25">
<p>MAKBETO.</p>
<p class="stanza">Ligite al la fosto, kiel urso,</p>
<p>Ne povas mi forkuri, sed deviĝas</p>
<p>Batali. Kiu estas nenaskito</p>
<p>De la virino? Tian, aŭ neniun,</p>
<p>Mi timas.</p>
<p style="text-align:right"><span class="smaller">Venas juna Sivardo.</span></p>
<p class="stanza">JUNA SIVARDO.</p>
<p class="stanza">Kiel vi nomas vin?</p>
<p class="stanza">MAKBETO.</p>
<p class="stanza" style="margin-left:6.65em">Junul', vi tremos,</p>
<p>Aŭdinte ĝin.</p>
<p class="stanza">JUNA SIVARDO.</p>
<p class="stanza" style="margin-left:5.25em">Ne, kvankam vi vin nomus</p>
<p>Per nomo pli terura, ol infero</p>
<p>Enhavas.</p>
<p class="stanza">MAKBETO.</p>
<p class="stanza" style="margin-left:3.15em">Mi Makbeto nomas min.</p>
<p class="stanza">JUNA SIVARDO.</p>
<p class="stanza">La mem diablo povas ne eldiri</p>
<p>Titolon de mi pli abomenatan.</p>
<p class="stanza">MAKBETO.</p>
<p class="stanza">Nek pli timigan.</p>
<p class="stanza">JUNA SIVARDO.</p>
<p class="stanza" style="margin-left:5.95em">Vi mensogas, nigra</p>
<p>Tirano; mi per mia glavo pruvos,</p>
<p>Ke mensogulo estas vi.</p>
<p style="text-align:right"><span class="smaller">Ili batalas, kaj juna Sivardo falas
    mortigite.</span></p>
<p class="stanza">MAKBETO.</p>
<p class="stanza" style="margin-left:8.05em">Vi estis</p>
<p>Naskita de virino, do vi falis.</p>
<p>Mi ridas je la glavoj manuzitaj</p>
<p>De homoj naskiĝintaj de virino.</p>
<p style="text-align:right"><span class="smaller">Li foriras. Trumpetado. Venas
    Makdufo.</span></p>
<p class="stanza">MAKDUFO.</p>
<p class="stanza">Ĉi tie mi la bruon aŭdis. Monstro,</p>
<p>Malkaŝu vin: se ne per mia mano</p>
<p>Vi falus, la spiritoj de edzino</p>
<p>Kaj de infanoj miaj min riproĉus</p>
<p>Ankoraŭ. Mi ne volas insulanojn</p>
<p>Batali, kiuj estas nur dungitaj</p>
<p>Por la milito, sed vin mem, Makbeto;</p>
<p>Se ne, mi mian glavon eningigos,</p>
<p>Senmakulitan: laŭ la bruo, kiun</p>
<p>Mi aŭdas, kredas mi, ke altrangulo</p>
<p>Proksime marŝas. Sorto, mi lin trovu!</p>
<p>Kaj mi ne petos pli.</p>
</div>
<p><span class="smaller">Li foriru. Trumpetado post la scenejo. Venas Malkomo kaj maljuna
  Sivardo.</span></p>
<div class="poem poemc25 sp3">
<p>SIVARDO.</p>
<p class="stanza">Ĉi tien, via Moŝto; la kastelon</p>
<p>Trankvile ekokupis ni; la aroj</p>
<p>De la tirano, vidu, ambaŭflanke</p>
<p>Batalas; brava estas la mieno</p>
<p>De l' grafoj en la batalado: ŝajnas,</p>
<p>Ke nun ni povas nin gratuli kiel</p>
<p>Venkintojn, ĉar la fin' alproksimiĝas.</p>
<p class="stanza">MALKOMO.</p>
<p class="stanza">Pli de la malamikoj ĉiuhore</p>
<p>Fariĝas niaj partianoj.</p>
<p class="stanza">SIVARDO.</p>
<p class="stanza" style="margin-left:8.75em">Plaĉu</p>
<p>Al vi eniri la kastelon.</p>
<p style="text-align:right"><span class="smaller">Ili foriras. Trumpetado post la
    scenejo.</span></p>
</div>
<h3 class="ac" style="margin-bottom:1.8ex;" title="Sceno VIII."> <span class="smaller">SCENO
  OKA</span></h3>
<p class="ac"><b>Alia parto de la kampo.</b></p>
<p class="sp3 ac"><span class="smaller">Venas <span class="larger">MAKBETO</span>.</span></p>
<div class="poem poemc25">
<p>MAKBETO.</p>
<p class="stanza">Sed kial ludi rolon de Romano,</p>
<p>La malsaĝulo, kiu memmortigis,</p>
<p>Falante sur la pinton de la glavo?</p>
<p>Dum malamikoj restas, tranĉoj havas</p>
<p>Sur ili pli agrablan elrigardon.</p>
<p style="text-align:right"><span class="smaller">Venas Makdufo.</span></p>
<p class="stanza">MAKDUFO.</p>
<p class="stanza">Infera hundo, cedu vin!</p>
<p class="stanza">MAKBETO.</p>
<p class="stanza" style="margin-left:8.40em">El ĉiuj</p>
<p>Mi vin evitis; sed retiru vin;</p>
<p>Animo mia pezan la riproĉon</p>
<p>Jam sentis pri mortigo de la viaj.</p>
<p class="stanza">MAKDUFO.</p>
<p class="stanza">Parolojn mi ne havas: mia glavo</p>
<p>Enhavas la respondon: for, fripono!</p>
<p>Sangsoifecon vian por esprimi,</p>
<p>Paroloj mankus.</p>
<p style="text-align:right"><span class="smaller">Ili batalas.</span></p>
<p class="stanza">MAKBETO.</p>
<p class="stanza" style="margin-left:5.60em">Vane vi klopodas:</p>
<p>Egale vi l' aeron netranĉeblan</p>
<p>Impresus per tranĉrando via, kiel</p>
<p>Vi al mi sangellasus: vian glavon</p>
<p>Faligu sur vundeblajn kapojn; vivon</p>
<p>Mi havas ensorĉitan, sin cedontan</p>
<p>Neniam al naskita de virino.</p>
<p class="stanza">MAKDUFO.</p>
<p class="stanza">Forĵetu la esperojn pri l' sorĉaĵo:</p>
<p>Sciigu la demonon, kiun ĉiam</p>
<p>Vi servas, ke el la patrina ventro</p>
<p>Makdufo tromature elŝiriĝis.</p>
<p class="stanza">MAKBETO.</p>
<p class="stanza">La lango estu malbenita, kiu</p>
<p>Al mi proklamis tion, ĉar la parton</p>
<p>Pli viran de spirito mia ĝi</p>
<p>Difektis! kaj ĉi tiujn diablinojn</p>
<p>De nun neniu kredu, kiuj trompas</p>
<p>Per dusencaĵoj de sorĉart' la homojn,</p>
<p>Laŭvorte plenumante la promeson,</p>
<p>Sed kontraŭ tio, kion ni esperas.</p>
<p>Je vi mi ne batalu.</p>
<p class="stanza">MAKDUFO.</p>
<p class="stanza" style="margin-left:7.35em">Do vin cedu,</p>
<p>Timulo, kaj vivadu, por fariĝi</p>
<p>Spektaklo plej ridinda de homaro:</p>
<p>Ni vin pentrigos sur tolaĵo, kiel</p>
<p>La plej maloftajn monstrojn, subskribita,</p>
<p>«Jen vidu la tiranon».</p>
<p class="stanza">MAKBETO.</p>
<p class="stanza" style="margin-left:8.05em">Ne, neniel</p>
<p>Mi cedos min, por kisi la teraĵon</p>
<p>Je la piedoj de Malkomo, aŭdi</p>
<p>Ekkriojn malbenantajn de l' tumulta</p>
<p>Popolamaso. Kvankam la Birnama</p>
<p>Arbaro venis Dunsinanon, malgraŭ</p>
<p>Ke vi min kontraŭstaras,—vi naskita</p>
<p>Ne de virino—tamen mian eblon</p>
<p>Mi provos, protektante mian bruston</p>
<p>Per mia ŝild'. Makdufo, faru samon,</p>
<p>Kaj havu la venkit' eternmalamon!</p>
<p style="text-align:right"><span class="smaller">Ili foriras, batalante. Trumpetado.</span></p>
</div>
<p><span class="smaller">Retirado. Trumpetado. Venas, inter tamburado kaj standardoj, <span class="larger">MALKOMO</span>, <span class="larger">MALJUNA SIVARDO</span>, <span class="larger">ROSSO</span>, la ceteraj <span class="larger">GRAFOJ</span>, kaj <span class="larger">SOLDATOJ</span>.</span></p>
<div class="poem poemc25">
<p>MALKOMO.</p>
<p class="stanza">Al niaj forestantoj mi deziras</p>
<p>Feliĉan venon.</p>
<p class="stanza">SIVARDO.</p>
<p class="stanza" style="margin-left:5.60em">Kelkaj devis fali:</p>
<p>Sed tiuj, kiuj restas, pruvas nian</p>
<p>Triumfon aĉetita tre malkare.</p>
<p class="stanza">MALKOMO.</p>
<p class="stanza">Makduf' kaj via nobla filo mankas.</p>
<p class="stanza">ROSSO.</p>
<p class="stanza">La ŝuldon de soldato via filo</p>
<p>Jam pagis, via Moŝto: li nur vivis</p>
<p>Ĝis la printempo de la vira stato;</p>
<p>Apenaŭ tiun staton li atingis,</p>
<p>Senŝanceliĝe batalante, kiam</p>
<p>Li kiel viro mortis.</p>
<p class="stanza">SIVARDO.</p>
<p class="stanza" style="margin-left:7.35em">Ĉu li estas</p>
<p>Mortinta?</p>
<p class="stanza">ROSSO.</p>
<p class="stanza" style="margin-left:3.50em">Jes, kaj for de l' kamp' portita.</p>
<p>Funebro via ne egalvaloru</p>
<p>Indecon lian: tiamaniere</p>
<p>Ĝi ne posedus limon.</p>
<p class="stanza">SIVARDO.</p>
<p class="stanza">Vundojn antaŭe?</p>
<p class="stanza">ROSSO.</p>
<p class="stanza" style="margin-left:5.95em">Vere, sur la brusto.</p>
<p class="stanza">SIVARDO.</p>
<p class="stanza">Do li de Dio estu la soldato!</p>
<p>Se miaj filoj kun la haroj miaj</p>
<p>Egalenombraj estus, mi dezirus</p>
<p>Al ĉiu finon tiel noblan: jen</p>
<p>Pri lia mort' sonorigado mia.</p>
<p class="stanza">MALKOMO.</p>
<p class="stanza">Sed pli da funebrado li meritas,</p>
<p>Kaj mia devo estu ĝin plenumi.</p>
<p class="stanza">SIVARDO.</p>
<p class="stanza">Li ne meritas pli: laŭ la rakonto,</p>
<p>Li ludis inde sian rolon, kiam</p>
<p>Ĉi tiun terscenejon li forlasis.</p>
<p>Lin Dio benu! Ne senkonsoleblaj</p>
<p>Ni restu, ĉar jen venas pli da niaj.</p>
<p style="text-align:right"><span class="smaller">Revenas Makdufo, portante sur fosto la kapon
    de Makbeto.</span></p>
<p class="stanza">MAKDUFO.</p>
<p class="stanza">Salutojn, reĝo! ĉar vi estas tia.</p>
<p>Jen, kie staras de la uzurpinto</p>
<p>La malbenita kapo: ĉiuj estas</p>
<p>Nun liberuloj: mi vin ĉirkaŭitan</p>
<p>De l' juvelar' de via regno trovas:</p>
<p>Mi do iliajn pensojn nur esprimas</p>
<p>Kaj bondezirojn, laŭte proklamotajn,</p>
<p>Kriante: «Reĝo de Skotland', salutojn!»</p>
<p style="text-align:right"><span class="smaller">Trumpetado.</span></p>
<p class="stanza">ĈIUJ.</p>
<p class="stanza">Salutojn, Reĝo de Skotlando!</p>
<p class="stanza">MALKOMO.</p>
<p class="stanza">Ni ne intencas preterlasi multe</p>
<p>Da tempo, antaŭ ol ni nian konton</p>
<p>De amo saldos, kun vi kvitiĝante.</p>
<p>Vi grafoj kaj parencoj miaj, mi</p>
<p>Plinobeligas vin per la titolo</p>
<p>De lordoj, la unuaj, kiujn tiel</p>
<p>Skotland' honoris. Ĉion, kio restas</p>
<p>Farinda, ni ekfaru kiel eble</p>
<p>Plej frue, nome, la rehejmigadon</p>
<p>De ekzilitoj niaj, forkurintaj</p>
<p>De ruza tiraneco la intrigojn,</p>
<p>La kulpigadon de la ministraro</p>
<p>De tiu ĉi buĉist' mortinta kaj</p>
<p>Reĝino lia diabliniĝinta,</p>
<p>Memmortiginta, laŭ popola voĉo;</p>
<p>Kun helpo de la kompatema Dio</p>
<p>Atentu ni pri tio ĉi, kaj ĉio</p>
<p>Elplenumota, laŭ la tempo, loko,</p>
<p>Kaj la okazo de la devalvoko;</p>
<p>Al ĉiuj dankon, al ĉiu persono</p>
<p>Inviton al la reĝkronad' en Skono.</p>
<p style="text-align:right"><span class="smaller">Trumpetado. Ĉiuj foriras.</span></p>
</div>
<div class="ac w5 fcenter sp5">
<a href="images/mk_vinjeto2.png" id="id-186888709342800073"><img alt="vinjeto" src="images/mk_vinjeto2.png" style="width:100%" title="vinjeto" id="img_images_mk_vinjeto2.png"></a>
</div>
<h2 class="ac" style="margin-bottom:1.5ex;" title="Piednotoj">PIEDNOTOJ.</h2>
<div class="foot">
<a class="fnote pginternal" href="#NtA_1" id="Nt_1">[1]</a>
<p>T. e. Malkomo.</p>
</div>
<div class="foot">
<a class="fnote pginternal" href="#NtA_2" id="Nt_2">[2]</a>
<p>Seneo = senna, <i>séné fr.</i></p>
</div>
<div class="foot">
<a class="fnote pginternal" href="#NtA_3" id="Nt_3">[3]</a>
<p>Kompreneble tiu ĉi parolado direktiĝas jen al la doktoro jen al Setono.</p>
</div>
<div></div><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK MAKBETO ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body>
</html>
