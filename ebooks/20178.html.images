<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>John Gabriel Borkman</title>

<style>body {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage {
    text-align: center;
    line-height: 2;
    margin-bottom: 4em
    }
.gesp {
    letter-spacing: 0.5em;
    font-style: normal
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="John Gabriel Borkman">
<meta name="dc.language" content="eo">
<meta name="dcterms.source" content="https://www.gutenberg.org/files/20178/20178-h/20178-h.htm">
<meta name="dcterms.modified" content="2024-12-09T09:19:53.941625+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/20178">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd">
<meta name="dc.subject" content="Norwegian drama">
<meta name="dcterms.created" content="2006-12-23">
<meta name="generator" content="Ebookmaker 0.12.47 by Project Gutenberg">
<meta property="og:title" content="John Gabriel Borkman">
<meta property="og:type" content="Text">
<meta property="og:url" content="https://www.gutenberg.org/cache/epub/20178/pg20178-images.html">
<meta property="og:image" content="https://www.gutenberg.org/cache/epub/20178/pg20178.cover.medium.jpg">
</head>

<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">John Gabriel Borkman</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: John Gabriel Borkman</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: December 23, 2006 [eBook #20178]</p>

<p><strong>Language</strong>: Esperanto</p>

<p><strong>Credits</strong>: Produced by Andrew Sly and Will Wurzel</p>

</div><div id="pg-start-separator">
<span>*** START OF THE PROJECT GUTENBERG EBOOK JOHN GABRIEL BORKMAN ***</span>
</div></section><pre></pre>


<div id="titlepage">
<h2>HENRIK IBSEN</h2>

<h1>JOHN GABRIEL BORKMAN</h1>

<p>(1896)</p>

<p>Tradukis<br>
1997<br>
Odd Tangerud</p>

<p>ISBN 82-91707-59-6</p>
</div>

<h3>JOHN GABRIEL BORKMAN</h3>

<p>ROLOJ:</p>

<ul>
<li>JOHN GABRIEL BORKMAN, eksa bankestro.</li>
<li>SINJORINO GUNHILD BORKMAN, lia edzino.</li>
<li>ERHART BORKMAN, studento, ilia filo.</li>
<li>FRAŬLINO ELLA RENTHEJM, ĝemelfratino de sinjorino Borkman.</li>
<li>SINJORINO FANNY WILTON.</li>
<li>VILHELM FOLDAL, kromoficisto en ministeria oficejo.</li>
<li>FRIDA FOLDAL, lia filino.</li>
<li>LA ĈAMBRISTINO de sinjorino Borkman.</li>
</ul>

<p>(La dramo okazas iun vintran vesperon ekster la ĉefurbo en la
bieno de la familio Renthejm.)</p>

<div class="acte">
<h3 class="actehead">UNUA AKTO</h3>

<p class="staging">(La sidĉambro de <b>sinjorino Borkman</b>, ekipita de malnovmoda,
paliĝinta gloro. Malferma ŝovpordo kondukas malsupren en ĝardena
ĉambro kun fenestroj kaj vitra pordo en la fono. Tra ĝi estas
elvidaĵo al la ĝardeno, kie la neĝa vetero bloviĝas en la
krepusko. Sur la dekstre-flanka muro estas enireja pordo de la
antaŭĉambro. Pli antaŭe estas granda, malnova ferforno en kiu
estas ekbruligita. Maldekstre, iom pli malantaŭe, estas unu pli
malgranda pordo. Antaŭe en la sama flanko estas fenestro, kovrita de
dikaj kurtenoj. Inter la fenestro kaj la pordo estas kanapo kun
ĉevalhara kovraĵo kaj kun tapiŝkovrita tablo antaŭe. Sur la tablo
estas eklumigita lampo kun ŝirmilo. Apud la forno estas altdorsa
apogseĝo.)</p>

<p class="staging">(<b>Sinjorino Gunhild Borkman</b> sidas sur la kanapo kun sia
kroĉtrikaĵo. Ŝi estas iom aĝa virino kun malvarma, distingita
aspekto, kun rigida staturo kaj neŝanĝiĝantaj vizaĝtrajtoj. Ŝia
densa hararo estas ege griza. La manoj maldikaj, diafanaj. Vestita en
dika, malhela silkvestaĵo, kiu origine estis eleganta, sed nun estas
uzita. Lana ŝalo sur la ŝultroj.)</p>

<p class="staging">(Ŝi sidas momenton rekta kaj senmova kun la kroĉaĵo. Jen
aŭdiĝas de ekstere sonorigado de preterpasanta sledo.)</p>

<p>SINJORINO BORKMAN<br>
<span class="staging">(ekaŭskultas; brilas ĝojo en ŝiaj okuloj, kaj senpere ŝi
flustras:)</span> Erhart! Fine!</p>

<p class="staging">(Ŝi ekstaras kaj rigardas elen tra la kurteno. Aspektas
seniluziigita, kaj reen eksidas sur la kanapo por sia laboro.)</p>

<p class="staging">(La <b>ĉambristino</b> iom poste envenas de la enireja ĉambro kun
vizitkarto sur pleto.)</p>

<p>SINJORINO BORKMAN<br>
<span class="staging">(rapide)</span> Ĉu la studento tamen venis?</p>

<p>ĈAMBRISTINO<br>
Ne, sinjorino. Sed ekstere estas sinjorino —</p>

<p>SINJORINO BORKMAN<br>
<span class="staging">(flankenmetas la kroĉaĵon)</span> Nu, do sinjorino Wilton —</p>

<p>ĈAMBRISTINO<br>
<span class="staging">(proksimiĝas)</span> Ne; estas <em>fremda</em> sinjorino —</p>

<p>SINJORINO BORKMAN<br>
<span class="staging">(etendas manon por la karto)</span> Ke mi vidu — <span class="staging">(legas; rapide ekstaras
kaj rigardas la knabinon rigide)</span> Ĉu vi estas certa, ke estas por
mi?</p>

<p>ĈAMBRISTINO<br>
Jes, mi komprenis, ke estus por la sinjorino.</p>

<p>SINJORINO BORKMAN<br>
Ĉu ŝi demandis por paroli kun sinjorino Borkman?</p>

<p>ĈAMBRISTINO<br>
Jes ja, tion ŝi faris.</p>

<p>SINJORINO BORKMAN<br>
<span class="staging">(abrupte; decidite)</span> Bone. Do diru ke mi estas hejme.</p>

<p class="staging">(La <b>ĉambristino</b> malfermas la pordon por la fremda sinjorino kaj
mem eliras.)</p>

<p class="staging">(<b>Fraŭlino Ella Renthejm</b> venas en la ĉambron. Ŝi similas al la
fratino laŭ ekstero; sed ŝia vizaĝo havas pli suferan ol akran
esprimon. Ĝi ankoraŭ portas stampon de granda, karakterplena beleco
de pasintaj jaroj. La riĉa hararo estas kombita en naturajn buklojn
de la frunto, kaj estas tute arĝentoblanka. Ŝi estas vestita en
nigra veluro kun ĉapelo kaj mantelo kun pelta subŝtofo el la sama
materialo.)</p>

<p class="staging">(Ambaŭ fratinoj staras momenton en silento, prove rigardantaj unu
la alian. Ĉiu el ili aspekte atendas, ke la alia parolu la unua.)</p>

<p>ELLA RENTHEJM<br>
<span class="staging">(kiu estas sin tenanta apud la pordo)</span> Jes, vi certe rigardas min en
surprizo, vi, Gunhild.</p>

<p>SINJORINO BORKMAN<br>
<span class="staging">(staras senmova, rekta, inter la kanapo kaj la tablo, apogante la
fingropintojn sur la tapiŝo.)</span> Ĉu vi ne iras erare? La administranto
ja loĝas en la flanka domo, vi scias.</p>

<p>ELLA RENTHEJM<br>
Ne estas kun la administranto ke mi parolu hodiaŭ.</p>

<p>SINJORINO BORKMAN<br>
Ĉu estas al mi, ke vi ion volas?</p>

<p>ELLA RENTHEJM<br>
Jes. Mi devas paroli kelkajn vortojn kun vi.</p>

<p>SINJORINO BORKMAN<br>
<span class="staging">(venas antaŭen sur la planko)</span> Nu, — do eksidu.</p>

<p>ELLA RENTHEJM<br>
Dankon; mi bone povas stari dume.</p>

<p>SINJORINO BORKMAN<br>
Tute kiel plaĉas al vi. Sed tamen iom malligu la
supervestaĵojn.</p>

<p>ELLA RENTHEJM<br>
<span class="staging">(malbutonumas la mantelon)</span> Jes, estas tre varme ĉi tie —</p>

<p>SINJORINO BORKMAN<br>
Mi ĉiam frostas.</p>

<p>ELLA RENTHEJM<br>
<span class="staging">(staras momenton ŝin rigardante, kun la brako ripozanta sur la dorso
de la brakseĝo)</span> Jes, — Gunhild, estas nun baldaŭ ok jaroj post
kiam ni laste vidis unu la alian.</p>

<p>SINJORINO BORKMAN<br>
<span class="staging">(malvarme)</span> Almenaŭ post kiam ni interparolis.</p>

<p>ELLA RENTHEJM<br>
Ĝuste dirite, interparolis, jes. — Ĉar vi certe foje vidis min, —
kiam mi devis fari mian jaran vojaĝon ĉi tien al la administranto.</p>

<p>SINJORINO BORKMAN<br>
Unu aŭ du fojojn, mi opinias.</p>

<p>ELLA RENTHEJM<br>
Ankaŭ mi kelkajn fojojn ekvidetis vin. En la fenestro <em>tie</em>.</p>

<p>SINJORINO BORKMAN<br>
Estus malantaŭ la kurtenoj. Vi havas bonajn okulojn, vi. <span class="staging">(akre kaj
ŝire)</span> Sed la lastan fojon kiun ni <em>kunparolis</em>, — tio okazis ĉi
tie en la ĉambro ĉe mi —</p>

<p>ELLA RENTHEJM<br>
<span class="staging">(deturnante)</span> Jes, jes, mi scias, Gunhild!</p>

<p>SINJORINO BORKMAN<br>
— la semajnon antaŭ ol li, — antaŭ ol li liberiĝis.</p>

<p>ELLA RENTHEJM<br>
<span class="staging">(iras trans la planko)</span> Ho, ne tuŝu do <em>tion</em>!</p>

<p>SINJORINO BORKMAN<br>
<span class="staging">(firme sed mallaŭte)</span> Estis la semajno antaŭ ol li, — la bankestro
denove liberiĝis.</p>

<p>ELLA RENTHEJM<br>
<span class="staging">(antaŭen sur la planko)</span> Ho jes, jes, jes! Mi certe ne forgesas tiun
momenton! Sed pri tio pensi estas tro preme. Eĉ nur en pensoj resti
momenton je tio — oh!</p>

<p>SINJORINO BORKMAN<br>
<span class="staging">(obtuze)</span> Kaj tamen la pensoj ne permesiĝas turniĝi ĉirkaŭ ion
alian! <span class="staging">(ekdire; kunfrapante la manojn)</span> Ne, mi ne komprenas! Neniam en
la mondo! Mi ne komprenas, ke tiaĵo, — io tiel terura povu trafi
solan familion! Kaj imagu, — <em>nian</em> familion! Altrangan familion,
kiel la nian! Imagu ke tio trafis ĝuste <em>ĝin</em>!</p>

<p>ELLA RENTHEJM<br>
Ho Gunhild, — estas ja pli, pli multaj ol <em>nia</em> familio, kiujn tio
frapis.</p>

<p>SINJORINO BORKMAN<br>
Nu jes; sed pri ĉiuj tiuj aliuloj mi ne multe atentas. Ĉar estis ja
nur iom da arĝento — aŭ kelkaj paperoj, — kiuj perdiĝis por
<em>ili</em>. Sed por ni —! Por mi! Kaj por Erhart! Infano kia li tiam
estis! <span class="staging">(en kreskanta ekscito)</span> La honto por ni du senkulpuloj! La
senhonorigo! La malbela, terura senhonorigo! Kaj aldone esti tute
ruinigata!</p>

<p>ELLA RENTHEJM<br>
<span class="staging">(singarde)</span> Diru al mi, Gunhild, — kiel li portas tion?</p>

<p>SINJORINO BORKMAN<br>
Erhart, vi aludas?</p>

<p>ELLA RENTHEJM<br>
Ne, — li mem. Kiel li portas tion?</p>

<p>SINJORINO BORKMAN<br>
<span class="staging">(spirblovas moke)</span> Ĉu vi imagas, ke mi demandas pri <em>tio</em>?</p>

<p>ELLA RENTHEJM<br>
Demandas? Vi do ne bezonas demandi —</p>

<p>SINJORINO BORKMAN<br>
<span class="staging">(mire rigardas ŝin)</span> Vi do ne kredas, ke mi interrilatas kun li?
Estas kune kun li? Foje serĉas lin?</p>

<p>ELLA RENTHEJM<br>
Eĉ ne tio!</p>

<p>SINJORINO BORKMAN<br>
<span class="staging">(kiel antaŭe)</span> <em>Li</em>, kiu devis sidi enŝlosata kvin jarojn! <span class="staging">(frapas
la manojn antaŭ la vizaĝon)</span> Ho, kia frakasanta honto! <span class="staging">(ekrektigas
sin)</span> Kaj imagu kiom la nomo John Gabriel Borkman signifis pasinte! —
Ne, ne, ne, — neniam plu vidi lin! — Neniam!</p>

<p>ELLA RENTHEJM<br>
<span class="staging">(rigardas ŝin momenton)</span> Vi havas malmolan animon, Gunhild.</p>

<p>SINJORINO BORKMAN<br>
Kontraŭ <em>li</em>, jes.</p>

<p>ELLA RENTHEJM<br>
Li tamen estas via edzo.</p>

<p>SINJORINO BORKMAN<br>
Ĉu li ne diris en la tribunalo, ke estis <em>mi</em>, kiu komencis ruinigi
lin? Ke mi disipis tro da mono —?</p>

<p>ELLA RENTHEJM<br>
<span class="staging">(singardeme)</span> Sed ĉu ne <em>estis</em> ia vero en tio?</p>

<p>SINJORINO BORKMAN<br>
Sed ĉu ne estis li mem, kiu volis tion tiel havi! Ĉio devus ja esti
tiel sensence abunda —</p>

<p>ELLA RENTHEJM<br>
Tion mi ja scias. Sed ĝuste tial vi estus devinta reteni. Kaj tion
vi ja ne faris.</p>

<p>SINJORINO BORKMAN<br>
Ĉu mi tiam scius, ke ne estas lia propra mono, tiu kiun li donis al
mi por disponi? Kaj kiun li ankaŭ mem disponis? Dek fojojn pli
disipe ol mi!</p>

<p>ELLA RENTHEJM<br>
<span class="staging">(silente)</span> Nu, tio sekvis de lia pozicio, mi pensas. <em>Grandparte</em>
tamen.</p>

<p>SINJORINO BORKMAN<br>
<span class="staging">(rikane)</span> Jes, diriĝis ja ĉiam, ke ni devis “reprezenti”. Kaj sekve
li reprezentis kiel efikis! Veturis per kvar-jungitaro — kvazaŭ li
estus reĝo. Igis homojn kapklini kaj humilskrapi antaŭ li kvazaŭ
antaŭ reĝo. <span class="staging">(ridas)</span> Kaj ili nomis lin per antaŭnomo, — tra la
tuta lando — ĝuste kvazaŭ li estus la reĝo mem. “John Gabriel”,
“John Gabriel”. Ĉiuj sciis kia grandegulo “John Gabriel” estas!</p>

<p>ELLA RENTHEJM<br>
<span class="staging">(firme kaj varme)</span> Tiam li ja <em>estis</em> grandegulo.</p>

<p>SINJORINO BORKMAN<br>
Jes, aspektis ja tiel. Sed neniam per unu sola vorto li informis min,
kia estas lia stato. Neniam li sugestis, el kio li prenis la
rimedojn.</p>

<p>ELLA RENTHEJM<br>
Ne, ne, — tion scietis ankaŭ ne aliuloj.</p>

<p>SINJORINO BORKMAN<br>
Ne gravis pri la aliuloj. Sed al <em>mi</em> li devis diri la veron. Sed
tion li neniam faris! Li nur mensogis, — mensogis tiel senfunde por
mi —</p>

<p>ELLA RENTHEJM<br>
<span class="staging">(interrompante)</span> Tion li certe ne faris, Gunhild! Li eble prisilentis.
Sed li certe ne mensogis.</p>

<p>SINJORINO BORKMAN<br>
Nu jes, nomu tion kiel vi volas. Tio estas ja tute la sama. — Sed
fine renversiĝis la tuto. Ĉio. La tuta gloro.</p>

<p>ELLA RENTHEJM<br>
<span class="staging">(antaŭ si)</span> Jes, ĉio renversiĝis — por <em>li</em> — kaj por
aliuloj.</p>

<p>SINJORINO BORKMAN<br>
<span class="staging">(rektigas sin minace)</span> Sed tion mi diras al vi, Ella, — mi ankoraŭ
ne cedas! Mi sciu havigi al mi rehonorigon. Pri tio vi konfidu!</p>

<p>ELLA RENTHEJM<br>
<span class="staging">(streĉita)</span> Rehonorigon? Kion vi pensas pri <em>tio</em>?</p>

<p>SINJORINO BORKMAN<br>
Rehonorigon por nomo kaj honoro kaj bonstato! Rehonorigon por mia
tuta mistraktita vivosorto, pri tio mi pensas! Mi havas iun rezerve,
mi, vi sciu. — Iun, kiu lavu <em>pura</em> ĉion, kion — kion la bankestro
ĵetis en la koton.</p>

<p>ELLA RENTHEJM<br>
Gunhild! Gunhild!</p>

<p>SINJORINO BORKMAN<br>
<span class="staging">(kreskante)</span> Vivas venĝanto, sciu! Iu kiu rebonigos ĉion, pri kio
lia patro estas kulpa al mi!</p>

<p>ELLA RENTHEJM<br>
Do Erhart.</p>

<p>SINJORINO BORKMAN<br>
Jes, Erhart, — mia mirinda knabo! <em>Li</em> scios restarigi la
parencaron, la domon, la nomon. Ĉion, kio <em>eblas</em> restariĝi. —
eble ankoraŭ pli.</p>

<p>ELLA RENTHEJM<br>
Kaj laŭ vi kiel <em>tio</em> okazus?</p>

<p>SINJORINO BORKMAN<br>
Tio venu kiel ĝi povos. Mi ne scias <em>kiel</em> tio venos. Sed mi scias,
ke ĝi <em>venos</em> kaj <em>devos</em> iam veni. <span class="staging">(rigardas ŝin demande)</span> Ĉu —
Ella, — ĉu ne estas funde la sama, kion vi estas pripensadanta de
post kiam li estis etulo?</p>

<p>ELLA RENTHEJM<br>
Ne, tion mi vere ne povas diri.</p>

<p>SINJORINO BORKMAN<br>
Ĉu ne? Kial vi do zorgis pri li? Tiam kiam la ŝtormo estis
ekfuriozinta super — super ĉi tiu domo.</p>

<p>ELLA RENTHEJM<br>
Tiam vi ja ne mem kapablis, Gunhild.</p>

<p>SINJORINO BORKMAN<br>
Ho ne, — mi ja ne povis. Kaj lia patro, — li estis leĝe ekskuzita,
— tie kie li sidis, — tiel bone gardata —</p>

<p>ELLA RENTHEJM<br>
<span class="staging">(en ekscito)</span> Ho, ke vi kapablas eldiri tiajn vortojn —! Vi!</p>

<p>SINJORINO BORKMAN<br>
<span class="staging">(kun venena esprimo)</span> Kaj ke <em>vi</em> povus decidigi vin zorgi pri iu, —
iu infano de John Gabriel! Tute kvazaŭ tiu infano estus via propra
— Forpreni ĝin de <em>mi</em>, — kaj vojaĝi hejmen kun ĝi. Kaj reteni
ĝin ĉe vi, jaron post jaro. Ĝis la knabo preskaŭ estis
plenkreska. <span class="staging">(rigardas ŝin suspekte)</span> Kial vi vere faris tion, Ella?
Kial vi retenis lin?</p>

<p>ELLA RENTHEJM<br>
Okazis ke mi tre kore ŝatis lin —</p>

<p>SINJORINO BORKMAN<br>
Pli ol mi, — lia patrino!</p>

<p>ELLA RENTHEJM<br>
<span class="staging">(evite)</span> Tion mi ne scias. Kaj aldone Erhart estis malforteca dum la
kreskado —</p>

<p>SINJORINO BORKMAN<br>
Erhart — malforteca!</p>

<p>ELLA RENTHEJM<br>
Jes, ŝajnis al mi, — almenaŭ tiam. Kaj la aero tie fore ĉe la
okcidenta marbordo estas multe pli milda ol ĉi tie, vi ja scias.</p>

<p>SINJORINO BORKMAN<br>
<span class="staging">(ridetas amare)</span> Hm. Ĉu? <span class="staging">(interrompante)</span> Jes, vi certe estas multe
farinta por Erhart, vi. <span class="staging">(ŝanĝas tonon)</span> Nu, estas ja kompreneble;
vi havas ja rimedojn por tio. <span class="staging">(ridetas)</span> Vi estis ja bonŝanca, vi,
Ella. Vi sukcesis savi tion, kio estis la via.</p>

<p>ELLA RENTHEJM<br>
<span class="staging">(ofendita)</span> Por tio <em>mi</em> ne faris paŝon, — povas mi certigi al vi.
Mi ne havis — antaŭ longe longe poste — iun suspekton, ke la
paperoj, kiuj estis en deponio en la banko por mia konto, — ke ili
estis netuŝitaj —</p>

<p>SINJORINO BORKMAN<br>
Nu ja; tiaĵon mi ne komprenas! Mi nur diras, ke vi estis bonŝanca.
<span class="staging">(rigardas ŝin demande)</span> Sed kiam vi tiel meminiciate komencis
prizorgi Erhart por mi —? Kiu do estis via celo pri tio?</p>

<p>ELLA RENTHEJM<br>
<span class="staging">(rigardas ŝin)</span> Mia celo —?</p>

<p>SINJORINO BORKMAN<br>
Nu ja, intencon vi ja devus havi. Kia vi volis fari lin? Kion fari
el li, mi pensas?</p>

<p>ELLA RENTHEJM<br>
<span class="staging">(malrapide)</span> Mi volis faciligi al Erhart la vojon por fariĝi feliĉa
homo en nia mondo.</p>

<p>SINJORINO BORKMAN<br>
<span class="staging">(spirblovas)</span> Puh, — homoj en nia ekonomia stato havas sufiĉe por
pripensi ol pensi pri feliĉo.</p>

<p>ELLA RENTHEJM<br>
Kion do, — vi pensas?</p>

<p>SINJORINO BORKMAN<br>
<span class="staging">(rigardas ŝin malferme kaj serioze)</span> Erhart devas antaŭ ĉio atenti,
ke li estos lumanta tiel alte kaj tiel vaste, ke neniu homo en la
lando plu videtas la ombron, kiun lia patro ĵetis super min — kaj
super sian filon.</p>

<p>ELLA RENTHEJM<br>
<span class="staging">(esplore)</span> Diru al mi, Gunhild, — ĉu <em>tio</em> estas postulo, kiun
Erhart <em>mem</em> metas por sia vivo —?</p>

<p>SINJORINO BORKMAN<br>
<span class="staging">(mire)</span> Jes, tion ni do esperu!</p>

<p>ELLA RENTHEJM<br>
— aŭ ĉu ĝi pli estas postulo, kiun <em>vi</em> metas al li?</p>

<p>SINJORINO BORKMAN<br>
<span class="staging">(mallonge)</span> Mi kaj Erhart ĉiam metas la samajn postulojn al ni
mem.</p>

<p>ELLA RENTHEJM<br>
<span class="staging">(peze kaj malrapide)</span> Tiel certa vi do estas pri via knabo, vi,
Gunhild.</p>

<p>SINJORINO BORKMAN<br>
<span class="staging">(kaŝe triumfe)</span> Jes, laŭdo kaj danko al Dio, — mi estas. Pri tio vi
fidu!</p>

<p>ELLA RENTHEJM<br>
Vi sekve funde tamen devas senti vin feliĉa. Spite al ĉiuj
aliaĵoj.</p>

<p>SINJORINO BORKMAN<br>
Mi ja faras. Pro tio. Sed jen, — ĉiun momenton, vidu, — venas
drivanta tiu aliaĵo kiel kruda vetero super min.</p>

<p>ELLA RENTHEJM<br>
<span class="staging">(kun ŝanĝita tono)</span> Diru al mi —. Pli bone tuj. Ĉar vere estas pro
<em>tio</em>, ke mi venis ĉi tien al vi —</p>

<p>SINJORINO BORKMAN<br>
Kion?</p>

<p>ELLA RENTHEJM<br>
Ion pri kio mi opiniis, ke mi devas paroli kun vi, — Diru al mi,
Erhart ja ne plu loĝas ĉi tie ĉe — ĉe vi aliuloj.</p>

<p>SINJORINO BORKMAN<br>
<span class="staging">(malmole)</span> Erhart ja ne <em>povas</em> loĝi ĉi tie ĉe mi. Li devas loĝi
en la urbo —</p>

<p>ELLA RENTHEJM<br>
Tion li skribis al mi.</p>

<p>SINJORINO BORKMAN<br>
Tion li devas pro la studoj. Sed li vizitas min ioman tempon ĉiun
vesperon.</p>

<p>ELLA RENTHEJM<br>
Jes, eble mi povus vidi lin? Kaj tuj paroli kun li?</p>

<p>SINJORINO BORKMAN<br>
Li ankoraŭ ne venis. Sed mi atendas lin ĉiun momenton.</p>

<p>ELLA RENTHEJM<br>
Jes, Gunhild, — li certe estas veninta. Ĉar mi aŭdas lin
supre.</p>

<p>SINJORINO BORKMAN<br>
<span class="staging">(kun rapida okulĵeto)</span> Supre en la granda salono?</p>

<p>ELLA RENTHEJM<br>
Jes. Mi ja aŭdas lin paŝadi tie supre de post kiam mi venis.</p>

<p>SINJORINO BORKMAN<br>
<span class="staging">(turnas la okulojn for de ŝi)</span> Ne estas li, tio, Ella.</p>

<p>ELLA RENTHEJM<br>
<span class="staging">(surprize)</span> Ĉu ne estas Erhart? <span class="staging">(suspekte)</span> Kiu tiu do <em>estas</em>?</p>

<p>SINJORINO BORKMAN<br>
La bankestro.</p>

<p>ELLA RENTHEJM<br>
<span class="staging">(malrapide, en subpremita doloro)</span> Borkman. John Gabriel Borkman!</p>

<p>SINJORINO BORKMAN<br>
Tiel li paŝadas tien kaj reen. Antaŭen kaj malantaŭen. De mateno
al vespero. Tagon post tago.</p>

<p>ELLA RENTHEJM<br>
Mi vere aŭdis iun aludeton pri io —</p>

<p>SINJORINO BORKMAN<br>
Kredeblas. Aludiĝas certe ĉiaĵoj pri ni en la distrikto.</p>

<p>ELLA RENTHEJM<br>
Erhart aludis pri tio. En la leteroj. Ke lia patro tenas sin pleje
ĉe si mem, — tie supre. Kaj vi ĉe vi mem ĉi tie malsupre.</p>

<p>SINJORINO BORKMAN<br>
Jes, — tiel la stato estas estinta por ni, Ella. Tute de kiam ili
liberigis lin. Kaj sendis lin hejmen al mi. — Dum ĉiuj tiuj longaj
ok jaroj.</p>

<p>ELLA RENTHEJM<br>
Sed mi neniam havis la penson, ke tio efektive povus esti vero. Ke
estus ebla —!</p>

<p>SINJORINO BORKMAN<br>
<span class="staging">(kapsignas)</span> Estas vero. Kaj neniam povos fariĝi alimaniera.</p>

<p>ELLA RENTHEJM<br>
<span class="staging">(rigardas ŝin)</span> Tio ĉi tamen estas terura vivo, Gunhild.</p>

<p>SINJORINO BORKMAN<br>
Pli ol terura, sciu. Baldaŭ ne plu eltenebla.</p>

<p>ELLA RENTHEJM<br>
Mi bone komprenas.</p>

<p>SINJORINO BORKMAN<br>
Ĉiame aŭdi liajn paŝojn tie supre. Ek de la frua mateno ĝis
malfrue en la nokto. — Kaj tiel aŭdeble kiel estas ĉi tie
malsupre.</p>

<p>ELLA RENTHEJM<br>
Jes, estas intense aŭdeble ĉi tie.</p>

<p>SINJORINO BORKMAN<br>
Multfoje ŝajnas al mi, ke mi havas malsanan lupon paŝadanta en
kaĝo tie supre en la salono. Ĝuste rekte super mia kapo.
<span class="staging">(aŭskultas kaj flustras)</span> Aŭdu nur, vi! Aŭdu! Tien kaj reen, —
tien kaj reen iras la lupo.</p>

<p>ELLA RENTHEJM<br>
<span class="staging">(gardeme)</span> Ĉu ne povus ŝanĝiĝi, Gunhild?</p>

<p>SINJORINO BORKMAN<br>
<span class="staging">(rifuzante)</span> Li neniam faris alpaŝon por tio.</p>

<p>ELLA RENTHEJM<br>
Sed ĉu vi ne povus fari la unuan paŝon?</p>

<p>SINJORINO BORKMAN<br>
<span class="staging">(ekagitiĝas)</span> Mi! Post ĉio kion li pekis kontraŭ mi! — Ne dankon!
Prefere lasu la lupon daŭrigi sian paŝadon tie supre.</p>

<p>ELLA RENTHEJM<br>
Fariĝas tro varme por mi nun. Mi tamen devas ekhavi permeson por
demeti la vestaĵojn.</p>

<p>SINJORINO BORKMAN<br>
Jes, mi ja demandis al vi antaŭ —</p>

<p class="staging">(<b>Ella Renthejm</b> demetas de si mantelon kaj ĉapelon sur seĝon
ĉe la enireja pordo.)</p>

<p>ELLA RENTHEJM<br>
Ĉu vi neniam okaze renkontas lin ekstere de la domo?</p>

<p>SINJORINO BORKMAN<br>
<span class="staging">(ridas amare)</span> En socia rondo, vi aludas?</p>

<p>ELLA RENTHEJM<br>
Mi pensas kiam li eliras en la freŝan aeron. Ene sur la vojetoj en
la arbaro, aŭ —</p>

<p>SINJORINO BORKMAN<br>
La bankestro neniam eliras.</p>

<p>ELLA RENTHEJM<br>
Eĉ ne en la krepusko?</p>

<p>SINJORINO BORKMAN<br>
Neniam.</p>

<p>ELLA RENTHEJM<br>
<span class="staging">(kortuŝata)</span> Al tio li do ne povas devigi sin?</p>

<p>SINJORINO BORKMAN<br>
Eble ne povas. Li havas sian grandan pelerinon pendanta en la
murŝranko. En la antaŭĉambro, vi scias —</p>

<p>ELLA RENTHEJM<br>
<span class="staging">(al si mem)</span> — tiu ŝranko en kiu ni ludis, kiam ni estis etuloj —</p>

<p>SINJORINO BORKMAN<br>
<span class="staging">(kapsignas)</span> Kaj foje, — malfrue vespere, — mi povas aŭdi lin
malsuprenveni — por vesti sin kaj eliri. Sed kutime li haltas meze
en la ŝtuparo, — kaj returnas. Kaj jen li reen supreniras al la
salono.</p>

<p>ELLA RENTHEJM<br>
<span class="staging">(silente)</span> Ĉu neniam iu el liaj malnovaj amikoj venas supren tie por
viziti lin?</p>

<p>SINJORINO BORKMAN<br>
Li <em>ne havas</em> malnovajn amikojn.</p>

<p>ELLA RENTHEJM<br>
Li do havis multajn — foje.</p>

<p>SINJORINO BORKMAN<br>
Hm! De ili li ja bele kvitigis sin. Li fariĝis por siaj amikoj
multekosta amiko, — li, John Gabriel.</p>

<p>ELLA RENTHEJM<br>
Nu jes, vi eble pravas en tio, Gunhild.</p>

<p>SINJORINO BORKMAN<br>
<span class="staging">(impete)</span> Cetere mi devas diri, ke estas malnoble, fie, malvirte,
malgrandanime insisti tiom sur la perdo, kiun ili suferis pro li.
Estis ja nur mona perdo. Nenio alia.</p>

<p>ELLA RENTHEJM<br>
<span class="staging">(ne respondante)</span> Kaj nun li do vivas tie supre tute sola. Tiel tute
sola.</p>

<p>SINJORINO BORKMAN<br>
Jes, li eble tion faras. Efektive mi sciiĝas, ke maljuna kopiisto
aŭ kromskribisto foje venas supren al li.</p>

<p>ELLA RENTHEJM<br>
Nu tiel; certe estas iu, kiu nomiĝas Foldal. Ĉar mi scias ke tiuj
du estis amikoj en la juneco.</p>

<p>SINJORINO BORKMAN<br>
Jes, ili certe estis, mi kredas. Cetere mi ne scias ion pri li. Ĉar
li neniam kunvenis en nia socia rondo. Kiam ni iun <em>havis</em> —</p>

<p>ELLA RENTHEJM<br>
Sed <em>nun</em> li do venas al Borkman?</p>

<p>SINJORINO BORKMAN<br>
Jes, li ne estas pli selektema ol tia. Sed tio kompreniĝas; li nur
venas en la krepusko.</p>

<p>ELLA RENTHEJM<br>
Tiu Foldal, — ankaŭ <em>li</em> estis unu el tiuj, kiuj suferis perdojn,
je la bankroto.</p>

<p>SINJORINO BORKMAN<br>
<span class="staging">(pase rimarkante)</span> Jes, ŝajnas al mi, ke mi memoras, ke li perdis iom
da mono, ankaŭ li. Sed certe estis tute bagatela —</p>

<p>ELLA RENTHEJM<br>
<span class="staging">(kun facila emfazo)</span> Estis ĉio kion li posedis.</p>

<p>SINJORINO BORKMAN<br>
<span class="staging">(ridetas)</span> Nu, sed pro Dio, — tio kion <em>li</em> posedis, estis do certe
tiel sensignife malmulta, sciu. Nenio por priparoli.</p>

<p>ELLA RENTHEJM<br>
Eĉ ne paroliĝis pri tio, — de Foldal, — dum la proceso.</p>

<p>SINJORINO BORKMAN<br>
Kaj cetere, mi povas rakonti al vi, ke Erhart estas doninta abundan
rekompencon por tiu sensignifaĵo.</p>

<p>ELLA RENTHEJM<br>
<span class="staging">(mire)</span> Ĉu Erhart? Kiel povus Erhart <em>tion</em>?</p>

<p>SINJORINO BORKMAN<br>
Li zorgis pri la plej juna filino de Foldal. Li instruis ŝin, —
tiel ke ŝi eble povos <em>fariĝi</em> io, kaj iam zorgi pri si mem. Vidu,
— <em>tio</em> certe estas multe pli ol tio, kion la patro estus povinta
fari por ŝi.</p>

<p>ELLA RENTHEJM<br>
Jes, la patro, li eble havas mizeran ekonomian staton, li, mi
opinias.</p>

<p>SINJORINO BORKMAN<br>
Kaj Erhart ankaŭ aranĝis, ke ŝi povas lerni muzikon. Ŝi jam estas
tiel lerta, ke ŝi povas veni supren al — al li tie supre en la
salono, kaj ludi por li.</p>

<p>ELLA RENTHEJM<br>
Do li daŭre ŝatas muzikon?</p>

<p>SINJORINO BORKMAN<br>
Ho jes, li do faras. Li havas ja la pianon, kiun vi alsendis — kiam
li estis atendata —</p>

<p>ELLA RENTHEJM<br>
Kaj sur tiu ŝi ludas por li?</p>

<p>SINJORINO BORKMAN<br>
Jes, tiel foje. En la vesperoj. Ankaŭ tion Erhart aranĝis.</p>

<p>ELLA RENTHEJM<br>
Sed ĉu la bedaŭrinda knabino devas iri tiun longan vojon ĉi tien?
Kaj poste hejmen al la urbo?</p>

<p>SINJORINO BORKMAN<br>
Ne, tion ŝi ne bezonas. Erhart aranĝis, ke ŝi povas esti ĉe
sinjorino, kiu loĝas ĉi tie najbare. Estas iu sinjorino Wilton —</p>

<p>ELLA RENTHEJM<br>
<span class="staging">(vigle)</span> Sinjorino Wilton!</p>

<p>SINJORINO BORKMAN<br>
Iu tre riĉa sinjorino. Iu kiun vi ne konas.</p>

<p>ELLA RENTHEJM<br>
Mi aŭdis la nomon. Sinjorino Fanny Wilton, mi kredas —</p>

<p>SINJORINO BORKMAN<br>
Jes, tute ĝuste.</p>

<p>ELLA RENTHEJM<br>
Erhart plurajn fojojn skribis pri ŝi. — Ĉu ŝi loĝas ĉi tie
nun?</p>

<p>SINJORINO BORKMAN<br>
Jes, ŝi luprenis vilaon ĉi tie. Kaj nun ŝi transloĝis el la urbo
antaŭ iom da tempo.</p>

<p>ELLA RENTHEJM<br>
<span class="staging">(iom hezitante)</span> Laŭ onidiro ŝi eksedziĝis.</p>

<p>SINJORINO BORKMAN<br>
La edzo eble mortis antaŭ pluraj jaroj.</p>

<p>ELLA RENTHEJM<br>
Jes, sed ili eksedziĝis —. Li lasis sin eksedziĝi —</p>

<p>SINJORINO BORKMAN<br>
Li forvojaĝis de ŝi, tion li faris. La kulpo certe ne estis
ŝia.</p>

<p>ELLA RENTHEJM<br>
Ĉu vi konas ŝin iom pli proksime, Gunhild?</p>

<p>SINJORINO BORKMAN<br>
Ho jes, certe. Ŝi loĝas ja tute proksime. Kaj ŝi foje faras etajn
vizitojn.</p>

<p>ELLA RENTHEJM<br>
Kaj vi eble iom ŝatas ŝin?</p>

<p>SINJORINO BORKMAN<br>
Ŝi estas nekutime komprenema. Rimarkinde klara en sia juĝo.</p>

<p>ELLA RENTHEJM<br>
En sia juĝo pri homoj, vi aludas?</p>

<p>SINJORINO BORKMAN<br>
Jes, pleje pri homoj. Ŝi ja efektive studis Erhart. Tiel vere funde,
— la animon. Kaj tial ŝi vere adoras lin, — kiel kompreneble
estas.</p>

<p>ELLA RENTHEJM<br>
<span class="staging">(iom ruze)</span> Do ŝi eble konas Erhart ankoraŭ pli bone ol ŝi konas
vin?</p>

<p>SINJORINO BORKMAN<br>
Jes, Erhart ofte renkontis ŝin en la urbo. Antaŭ ol ŝi transloĝis
ĉi tien.</p>

<p>ELLA RENTHEJM<br>
<span class="staging">(senpripense)</span> Kaj ŝi tamen transloĝis el la urbo?</p>

<p>SINJORINO BORKMAN<br>
<span class="staging">(ekmiras kaj rigardas ŝin akre)</span> <em class="gesp">Tamen!</em> Kion vi pensas
pri tio?</p>

<p>ELLA RENTHEJM<br>
<span class="staging">(evite)</span> Nu, Dio, — pensas —?</p>

<p>SINJORINO BORKMAN<br>
Vi diris tion en iu stranga maniero. Estis io kion vi pripensis per
tio, Ella!</p>

<p>ELLA RENTHEJM<br>
<span class="staging">(rigardas ŝin firme en la okulojn)</span> Jes, efektive estis, Gunhild.
Vere estis io, kion mi pensis pri tio.</p>

<p>SINJORINO BORKMAN<br>
Nu, do diru malkaŝe!</p>

<p>ELLA RENTHEJM<br>
Unue mi volas diri <em>tion</em> al vi, ke mi trovas, ke ankaŭ <em>mi</em> kvazaŭ
havas rajton al Erhart. Aŭ ĉu vi tion ne trovas?</p>

<p>SINJORINO BORKMAN<br>
<span class="staging">(rigardas aeren)</span> Je Dio. Post la sumoj, kiujn vi pagis por li,
ja —</p>

<p>ELLA RENTHEJM<br>
Ho, tute ne tial, Gunhild. Sed ĉar mi ŝatas lin —</p>

<p>SINJORINO BORKMAN<br>
<span class="staging">(ridetas moke)</span> Mian filon? Ĉu vi povas? Vi? Spite el ĉio?</p>

<p>ELLA RENTHEJM<br>
Jes, mi povas. Spite al ĉio. Kaj mi faras. Mi ŝatas Erhart. Tiom,
kiom <em>mi</em> entute <em>povas</em> ŝati homon — nuntempe. En mia aĝo.</p>

<p>SINJORINO BORKMAN<br>
Nu jes, jes, tiel estu; sed —</p>

<p>ELLA RENTHEJM<br>
Kaj tial, vidu, mi fariĝas maltrankvila, kiam mi rimarkas, ke io
minacas lin.</p>

<p>SINJORINO BORKMAN<br>
Minacas Erhart! Jes, sed <em>kio</em> minacas lin? Aŭ <em>kiu</em> do minacas
lin?</p>

<p>ELLA RENTHEJM<br>
Tion faras unue <em>vi</em>, — en <em>via</em> maniero —</p>

<p>SINJORINO BORKMAN<br>
<span class="staging">(ekkrie)</span> Mi!</p>

<p>ELLA RENTHEJM<br>
— kaj jen ankaŭ tiu sinjorino Wilton, — mi timas.</p>

<p>SINJORINO BORKMAN<br>
<span class="staging">(momenton rigardas ŝin konsternite)</span> Kaj tiaĵon vi povas kredi pri
Erhart! Pri mia propra filo! <em>Li</em>, kiu havas sian grandan mision por
plenumi!</p>

<p>ELLA RENTHEJM<br>
<span class="staging">(supraĵe pasante diri)</span> Ho kion, mision —!</p>

<p>SINJORINO BORKMAN<br>
<span class="staging">(ekscitite)</span> Kaj tion vi kuraĝas diri tiel moke!</p>

<p>ELLA RENTHEJM<br>
Ĉu vi opinias ke juna homo en la aĝo de Erhart, — sana kaj ĝoja,
— ĉu vi opinias, ke <em>li</em> akceptas oferi sin por tiaĵo kiel
“misio”!</p>

<p>SINJORINO BORKMAN<br>
<span class="staging">(forte kaj firme)</span> Erhart faras! Tion mi certe scias!</p>

<p>ELLA RENTHEJM<br>
<span class="staging">(agitas la kapon)</span> Vi nek scias nek kredas tion, Gunhild.</p>

<p>SINJORINO BORKMAN<br>
Ĉu mi ne kredas!</p>

<p>ELLA RENTHEJM<br>
Estas nur io, kion vi prirevadas. Ĉar se vi ne havis <em>tion</em> por
alkroĉi vin, vi pensus certe ke vi tute malesperus.</p>

<p>SINJORINO BORKMAN<br>
Jes, tiam mi vere devus malesperi. <span class="staging">(impete)</span> Kaj eble estas <em>tio</em>,
kion vi pleje atendus, vi, Ella!</p>

<p>ELLA RENTHEJM<br>
<span class="staging">(kun levita kapo)</span> Jes, mi tion pleje atendus — se vi ne povas
liberigi vin alimaniere ol premegi Erhart per tio.</p>

<p>SINJORINO BORKMAN<br>
<span class="staging">(minace)</span> Vi volas enpremi vin inter <em>ni</em>! Inter patrino kaj filo!
<em>Vi!</em></p>

<p>ELLA RENTHEJM<br>
Mi volas liberigi lin el via potenco, — via superrego.</p>

<p>SINJORINO BORKMAN<br>
<span class="staging">(triumfe)</span> Tion vi ne plu povas! Vi havis lin en viaj retoj — Ĝis
lia dekkvina jaro. Sed nun mi regajnis lin, vidu!</p>

<p>ELLA RENTHEJM<br>
Do mi volas regajni lin de vi! <span class="staging">(raŭke; duone flustre)</span> Ni du, ni
luktis antaŭe je vivo kaj morto pri homo, ni, Gunhild!</p>

<p>SINJORINO BORKMAN<br>
<span class="staging">(rigardas ŝin triumfe)</span> Jes, kaj <em>mi</em> venkis.</p>

<p>ELLA RENTHEJM<br>
<span class="staging">(mokride)</span> Ĉu vi daŭre opinias, ke tiu venko fariĝis gajno por
vi?</p>

<p>SINJORINO BORKMAN<br>
<span class="staging">(sombre)</span> Ne; — pri tio vi sange pravas.</p>

<p>ELLA RENTHEJM<br>
Eĉ ne ĉi tiun fojon fariĝos gajno por vi.</p>

<p>SINJORINO BORKMAN<br>
Ĉu neniu gajno, tio, gardi patrinan potencon super Erhart!</p>

<p>ELLA RENTHEJM<br>
Ne; ĉar estas nur la <em>potenco</em> super li, kiun vi volas havi!</p>

<p>SINJORINO BORKMAN<br>
Kaj nun <em>vi!</em></p>

<p>ELLA RENTHEJM<br>
<span class="staging">(varme)</span> Mi volas havi lian internan animon, — lian menson, — lian
tutan koron —!</p>

<p>SINJORINO BORKMAN<br>
<span class="staging">(ekdire)</span> Al tio vi neniam plu atingos en tiu ĉi mondo!</p>

<p>ELLA RENTHEJM<br>
<span class="staging">(rigardas ŝin)</span> Ĉu vi eble prizorgis <em>tion?</em></p>

<p>SINJORINO BORKMAN<br>
<span class="staging">(ridetas)</span> Jes, tion mi efektive permesis al mi. Ĉu vi ne povis legi
tion el liaj leteroj?</p>

<p>ELLA RENTHEJM<br>
<span class="staging">(kapjesas malrapide)</span> Jes. Vi tuta fine estis en liaj leteroj.</p>

<p>SINJORINO BORKMAN<br>
<span class="staging">(incite)</span> Mi profitis de tiuj ĉi ok jaroj — kiam mi havis lin sub
miaj okuloj, vidu.</p>

<p>ELLA RENTHEJM<br>
<span class="staging">(sinrege)</span> Kion vi diris al Erhart pri mi? Ĉu eblas rakonti tion al
mi?</p>

<p>SINJORINO BORKMAN<br>
Jes, tio bone eblas.</p>

<p>ELLA RENTHEJM<br>
Do faru!</p>

<p>SINJORINO BORKMAN<br>
Mi nur diris al li tion, kio estas vero.</p>

<p>ELLA RENTHEJM<br>
Nu?</p>

<p>SINJORINO BORKMAN<br>
Mi ripete kaj ĉiame enplantis en li, ke li absolute memoru, ke estas
al vi ke ni povas danki, ke ni povas vivi tiel kontentige, kiel ni
faras. Ke ni entute <em>kapablas</em> vivi.</p>

<p>ELLA RENTHEJM<br>
Ne pli ol tio!</p>

<p>SINJORINO BORKMAN<br>
Ho, tiaĵo mordas, sciu. Tion mi mem sentas.</p>

<p>ELLA RENTHEJM<br>
Sed tio estas ja proksimume tio, kion li sciis antaŭe.</p>

<p>SINJORINO BORKMAN<br>
Kiam li revenis hejmen al mi, li imagis, ke vi faris ĉion el bona
koro. <span class="staging">(rigardas ŝin en malica ĝojo)</span> Nun li ne plu kredas tion,
Ella.</p>

<p>ELLA RENTHEJM<br>
Kion li do nun kredas?</p>

<p>SINJORINO BORKMAN<br>
Li kredas tion, kio vera estas. Mi demandis lin, kiel li klarigas al
si, ke onklino Ella neniam vojaĝas ĉi tien por viziti nin —</p>

<p>ELLA RENTHEJM<br>
<span class="staging">(interrompante)</span> Tion li sciis antaŭe!</p>

<p>SINJORINO BORKMAN<br>
Li scias tion pli bone nun. Vi kredigis al li, ke estas por indulgi
min kaj — kaj tiun paŝadanton tie supre en la salono —</p>

<p>ELLA RENTHEJM<br>
Tiel ankaŭ estis.</p>

<p>SINJORINO BORKMAN<br>
El tio Erhart <em>nun</em> ne kredas eron.</p>

<p>ELLA RENTHEJM<br>
Kion vi do nun igis lin kredi pri mi?</p>

<p>SINJORINO BORKMAN<br>
Li kredas tion, kio vera estas, ke vi hontas pri ni, malestimas nin.
Aŭ ĉu eble vi ne faras? Ĉu vi ne iam kovis penson tiri lin tute
for de mi? Pripensu nun, Ella. Vi certe memoras.</p>

<p>ELLA RENTHEJM<br>
<span class="staging">(repuŝante)</span> Estis en la plej fia tempo de la skandalo. Kiam la afero
estis antaŭ la tribunalo. — Mi ne plu nutras tiujn pensojn.</p>

<p>SINJORINO BORKMAN<br>
Eĉ ne utilus al vi. Ĉar kio alie restus el lia misio! Ho ne dankon
al vi! Estas <em>mi</em>, kiun Erhart bezonas, — ne <em>vi</em>. Ĉar tial li
estas kvazaŭ morta por <em>vi</em>! Kaj vi por li!</p>

<p>ELLA RENTHEJM<br>
<span class="staging">(malvarme, decide)</span> Ni vidos. Ĉar nun mi restos ĉi tie.</p>

<p>SINJORINO BORKMAN<br>
<span class="staging">(fiksrigardas ŝin)</span> Ĉi tie en la bieno?</p>

<p>ELLA RENTHEJM<br>
Jes, ĉi tie.</p>

<p>SINJORINO BORKMAN<br>
Ĉi tie — ĉe ni? Tute tranokte?</p>

<p>ELLA RENTHEJM<br>
Ĉi tie mi pasigos la reston de miaj tagoj, se tiel estu.</p>

<p>SINJORINO BORKMAN<br>
<span class="staging">(regas sin)</span> Jes, jes, Ella, — la bieno estas ja via.</p>

<p>ELLA RENTHEJM<br>
Ho jeno —!</p>

<p>SINJORINO BORKMAN<br>
Ĉio estas ja via. La seĝo sur kiu mi sidas, estas via. La lito en
kiu mi turnas min sendorma, ĝi apartenas al vi. La manĝaĵo kiun ni
manĝas, ĝin ni ricevas pere de vi.</p>

<p>ELLA RENTHEJM<br>
Tio ne povas esti alimaniere aranĝita. Borkman ne povas havi propran
posedaĵon. Ĉar tuj iu venus forpreni ĝin de li.</p>

<p>SINJORINO BORKMAN<br>
Mi ja scias. Ni devas rezignacii kaj vivi je via graco kaj
indulgo.</p>

<p>ELLA RENTHEJM<br>
<span class="staging">(malvarme)</span> Mi ne povas malhelpi vin rigardi tion de tiu flanko,
Gunhild.</p>

<p>SINJORINO BORKMAN<br>
Ne, tion vi ne povas. — Kiam vi deziros, ke ni forloĝiĝu?</p>

<p>ELLA RENTHEJM<br>
<span class="staging">(rigardas ŝin)</span> Forloĝiĝu?</p>

<p>SINJORINO BORKMAN<br>
<span class="staging">(ekscitite)</span> Jes, vi do neniam imagas al vi, ke mi volas resti
loĝanta sub la sama tegmento kiel vi! — Ne, do prefere al la
malriĉulejo aŭ eksteren sur la vojon!</p>

<p>ELLA RENTHEJM<br>
Bone. Do sendu kun mi Erhart —</p>

<p>SINJORINO BORKMAN<br>
Erhart! Mia propra filo! Mia infano!</p>

<p>ELLA RENTHEJM<br>
Jes, — ĉar tiam mi tuj revojaĝos hejmen.</p>

<p>SINJORINO BORKMAN<br>
<span class="staging">(post mallonga pripensado, firme)</span> Erhart mem elektu inter ni.</p>

<p>ELLA RENTHEJM<br>
<span class="staging">(rigardas ŝin dube kaj necerte)</span> <em>Li</em> elektu? Jes, — ĉu vi tion
<em>kuraĝas</em>, Gunhild?</p>

<p>SINJORINO BORKMAN<br>
<span class="staging">(kun malmola rido)</span> Ĉu mi <em>kuraĝas</em>! Igi mian filon elekti inter sia
patrino kaj vi! Jes, tion mi efektive kuraĝas.</p>

<p>ELLA RENTHEJM<br>
<span class="staging">(aŭskultante)</span> Ĉu iu venas? Ŝajnas al mi, ke mi aŭdas —</p>

<p>SINJORINO BORKMAN<br>
Do certe estas Erhart —</p>

<p class="staging">(Iu frapas rapide sur la antaŭĉambra pordo, kiu poste senpere
malfermiĝas. <b>Sinjorino Wilton</b>, festene vestita kaj kun
supervestaĵoj, envenas. Malantaŭ ŝi la <b>ĉambristino</b>, kiu ne
ekhavis tempon por anonci, kaj aspektas iom konfuzita. La pordo
restas duone malferma. <b>Sinjorino Wilton</b> estas iu frapante bela,
ŝvelbrusta sinjorino en la tridekaj jaroj. Larĝaj, ruĝaj, ridantaj
lipoj. Viglaj okuloj. Riĉa, malhela hararo.)</p>

<p>SINJORINO WILTON<br>
Bonan vesperon, kara sinjorino Borkman!</p>

<p>SINJORINO BORKMAN<br>
<span class="staging">(iom seke)</span> Bonan vesperon, sinjorino. <span class="staging">(al la <b>ĉambristino</b>; montras
al la ĝardena ĉambro)</span> Portu la lampon tien kaj eklumigu ĝin.
<span class="staging">(La <b>ĉambristino</b> serĉas la lampon kaj eliras kun ĝi.)</span></p>

<p>SINJORINO WILTON<br>
<span class="staging">(vidas <b>Ella Renthejm</b>)</span> Ho, pardonu, — ĉeestas ja vizitanto —</p>

<p class="staging">(<b>Erhart Borkman</b> forte malfermas la duone fermitan antaŭĉambran
pordon, kaj enkuras. Li estas juna homo kun helaj, bravaj okuloj.
Elegante vestita. Komence kreskantaj lipharoj.)</p>

<p>ERHART BORKMAN<br>
<span class="staging">(gaje sur la sojlo)</span> Kio do! Ĉu onklino Ella venis? <span class="staging">(al ŝi; kaptas
ŝiajn manojn)</span> Onjo, onjo! Ĉu estas vero! Ĉu <em>vi ĉi tie?</em></p>

<p>ELLA RENTHEJM<br>
<span class="staging">(ĉirkaŭbrakas lian kolon)</span> Erhart! Mia kara bona knabo! Ho, kiel
granda vi fariĝis! Ho, kiel bone estas revidi vin!</p>

<p>SINJORINO BORKMAN<br>
<span class="staging">(akre)</span> Kion tio signifu, Erhart, — ĉu vi staras vin kaŝante en la
antaŭa ĉambro?</p>

<p>SINJORINO WILTON<br>
<span class="staging">(rapide)</span> Erhart — Borkman venis kune kun mi.</p>

<p>SINJORINO BORKMAN<br>
<span class="staging">(mezuras lin per la okuloj)</span> Ĉu tiel, Erhart. Vi ne unue venas al via
patrino?</p>

<p>ERHART<br>
Mi nur devis enrigardi momenton ĉe sinjorino Wilton, — por serĉi
etan Frida.</p>

<p>SINJORINO BORKMAN<br>
Ĉu ankaŭ tiu fraŭlino Foldal kunestas?</p>

<p>SINJORINO WILTON<br>
Jes, ŝi staras ekstere en la enirejo.</p>

<p>ERHART<br>
<span class="staging">(parolas eksteren tra la pordo)</span> Vi nur iru supren, Frida.</p>

<p class="staging">(Paŭzo. <b>Ella Renthejm</b> atente rigardas <b>Erhart</b>. Li aspektas
ĝenite kaj iom senpacience; lia vizaĝo alprenas streĉitan kaj pli
malvarman aspekton.)</p>

<p class="staging">(La <b>ĉambristino</b> portas la lumigitan lampon en la ĝardenan
ĉambron, eliras kaj fermas la pordon post si.)</p>

<p>SINJORINO BORKMAN<br>
<span class="staging">(kun deviga ĝentileco)</span> Jes, sinjorino Wilton, — se vi do volas
pasigi la vesperon ĉi tie, vi —</p>

<p>SINJORINO WILTON<br>
Ne, mil dankojn, kara sinjorino. Tion mi tute ne intencas. Ni havas
alian inviton. Ni vizitos la advokaton Hinkels.</p>

<p>SINJORINO BORKMAN<br>
<span class="staging">(rigardas ŝin)</span> <em>Ni?</em> Pri kiuj <em>ni</em> vi aludas?</p>

<p>SINJORINO WILTON<br>
<span class="staging">(ridetante)</span> Nu, efektive mi nur pensas pri mi mem. Sed la sinjorinoj
de la domo petis min kune konduki la studenton Borkman, — se mi
okaze vidus lin.</p>

<p>SINJORINO BORKMAN<br>
Kaj tion vi ja faris, kiel mi vidas.</p>

<p>SINJORINO WILTON<br>
Jes, feliĉe. Ĉar li estis tiel bonvolema enrigardi ĉe mi, — pro
eta Frida.</p>

<p>SINJORINO BORKMAN<br>
<span class="staging">(seke)</span> Vi Erhart, — mi cetere ne sciis, ke vi konas tiun familion,
— tiujn Hinkels.</p>

<p>ERHART<br>
<span class="staging">(incitita)</span> Ne, efektive mi ne vere konas ilin. <span class="staging">(aldonas iom
senpacience)</span> Vi do mem pli bone scias, vi patrino, kiujn homojn mi
konas aŭ ne konas.</p>

<p>SINJORINO WILTON<br>
Ho pa! En <em>tiu</em> domo oni rapide konatiĝas! Ĝojaj, gajaj, gastamaj
homoj. Sufiĉe da junaj virinoj.</p>

<p>SINJORINO BORKMAN<br>
<span class="staging">(kun akcento)</span> Se mi konas mian filon ĝuste, tio vere ne estas
societo por li, sinjorino Wilton.</p>

<p>SINJORINO WILTON<br>
Sed bona Dio, kara sinjorino, li do estas juna ankaŭ li!</p>

<p>SINJORINO BORKMAN<br>
Jes, feliĉe li estas juna. Ne estus bone alimaniere.</p>

<p>ERHART<br>
Nu ja ja, patrino, — estas ja memkompreneble, ke mi ne iros al tiuj
Hinkels hodiaŭ vespere. Kompreneble mi restos ĉi tie ĉe vi kaj
onklino Ella.</p>

<p>SINJORINO BORKMAN<br>
Mi ja certe sciis, mia kara Erhart.</p>

<p>ELLA RENTHEJM<br>
Ne, Erhart, — pro <em>mi</em> vi tamen ne rezignu —</p>

<p>ERHART<br>
Jes, certe, kara onklino; ne estas demando pri io alia. <span class="staging">(rigardas
necerte al <b>sinjorino Wilton</b>)</span> Sed kiel vi tion aranĝu? Ĉu vere
konvenas? Vi ja jam respondis jes — en mia nomo.</p>

<p>SINJORINO WILTON<br>
<span class="staging">(gaje)</span> Babilaĵo! Ĉu ne konvenus? Kiam mi envenos tien en la helajn,
festenajn salonojn, — sola kaj forlasita — pensu nur! jen mi
respondos ne — en via nomo.</p>

<p>ERHART<br>
<span class="staging">(longege)</span> Jes, ĉar vi opinias, ke konvenas, mi —</p>

<p>SINJORINO WILTON<br>
<span class="staging">(facile kaj forviŝante)</span> Mi ofte en bonaj okazaĵoj respondis kaj jes
kaj ne — en mia nomo. Kaj ĉu vi forlasus vian onklinon nun, kiam
ŝi ĵus venis? Fi do, <em>monsieur</em> Erhart, — ĉu tio estus ago
konvena al filo?</p>

<p>SINJORINO BORKMAN<br>
<span class="staging">(malbone tuŝata)</span> Filo?</p>

<p>SINJORINO WILTON<br>
Nu, <em>eduka</em> filo do, sinjorino Borkman.</p>

<p>SINJORINO BORKMAN<br>
Jes, tion vi do devas aldoni.</p>

<p>SINJORINO WILTON<br>
Ho, mi pensas, ke oni havas pli por danki al bona nutropatrino ol al
la propra, vera patrino.</p>

<p>SINJORINO BORKMAN<br>
Ĉu vi mem spertis tion?</p>

<p>SINJORINO WILTON<br>
Ho, je Dio, — mian patrinon mi malmulte konis. Sed se mi estus
havinta tian bonan nutropatrinon, ankaŭ mi, — mi eble ne estus
fariĝinta tiel — tiel malbonkonduta, kiel homoj diras, ke mi estas.
<span class="staging">(turnas sin al <b>Erhart</b>)</span> Do oni bele restas hejme ĉe panjo kaj onjo
— trinkante teon, sinjoro studento! <span class="staging">(al la sinjorinoj)</span> Adiaŭ,
adiaŭ, kara sinjorino! Adiaŭ, fraŭlino! <span class="staging">(La sinjorinoj salutas
mute. Ŝi iras al la pordo.)</span></p>

<p>ERHART<br>
<span class="staging">(postiras)</span> Ĉu mi ne akompanu vin ioman distancon —?</p>

<p>SINJORINO WILTON<br>
<span class="staging">(ĉe la pordo; averte)</span> Eĉ ne paŝon vi akompanu min. Mi bone
kutimiĝis iri mian vojon sola. <span class="staging">(haltas ĉe la pordo, rigardas lin
kaj kapsignas)</span> Sed gardu vin nun, studento Borkman; — tion mi diras
al vi!</p>

<p>ERHART<br>
Kial mi gardu min?</p>

<p>SINJORINO WILTON<br>
<span class="staging">(gaje)</span> Jes, ĉar kiam mi iras malsupren laŭ la vojo, — sola kaj
forlasita, kiel dirite, — mi provos ĵeti runojn post vin.</p>

<p>ERHART<br>
<span class="staging">(ridas)</span> Nu, tiel! Ĉu vi nun volas provi <em>tion</em> denove.</p>

<p>SINJORINO WILTON<br>
<span class="staging">(duone serioze)</span> Jes, gardu vin nun. Kiam mi nun iros malsupren, mi
diros interne, — vere el mia plej interna volo mi diros: Studento
Erhart Borkman, — prenu tuj vian ĉapelon!</p>

<p>SINJORINO BORKMAN<br>
Kaj jen li ĝin prenos, vi kredas?</p>

<p>SINJORINO WILTON<br>
<span class="staging">(ridante)</span> Jes, kompreneble; li tuj kaptos sian ĉapelon. Kaj jen mi
diros: Bele surtiru la surtuton sur vin, Erhart Borkman! Kaj la
galoŝojn! Je ĉio ne forgesu la galoŝojn! Kaj tiam postsekvu min!
Obee, obee, obee!</p>

<p>ERHART<br>
<span class="staging">(kun devigita ŝercemo)</span> Jes, je tio fidu.</p>

<p>SINJORINO WILTON<br>
<span class="staging">(kun levita montrofingro)</span> Obee! Obee! — Bonan nokton!</p>

<p class="staging">(Ŝi ridas kaj kapklinas al la sinjorinoj kaj fermas la pordon
post si.)</p>

<p>SINJORINO BORKMAN<br>
Ĉu ŝi vere faradas tiajn sorĉaĵojn?</p>

<p>ERHART<br>
Ho, fore de tio. Kiel vi povas kredi tion? Estas nur ŝerce.
<span class="staging">(interrompe)</span> Sed ni ne plu parolu pri sinjorino Wilton nun.</p>

<p class="staging">(Li devigas <b>Ella Renthejm</b> eksidi en la apogseĝon ĉe la
forno.)</p>

<p>ERHART<br>
<span class="staging">(staras iomete ŝin rigardante)</span> Ho, ke vi estas farinta tiun longan
vojaĝon, onklino Ella! Kaj tio nun en vintra tempo?</p>

<p>ELLA RENTHEJM<br>
Fine fariĝis necese por mi nun, Erhart.</p>

<p>ERHART<br>
Ĉu? Kial do?</p>

<p>ELLA RENTHEJM<br>
Mi devis veni ĉi tien por fine paroli kun la kuracistoj.</p>

<p>ERHART<br>
Nu, estas ja bone!</p>

<p>ELLA RENTHEJM<br>
<span class="staging">(ridetante)</span> Ĉu vi trovas tion bona?</p>

<p>ERHART<br>
Ke vi fine ekdecidis, mi pensas.</p>

<p>SINJORINO BORKMAN<br>
<span class="staging">(en la kanapo; malvarme)</span> Ĉu vi estas malsana, Ella?</p>

<p>ELLA RENTHEJM<br>
<span class="staging">(rigardas ŝin akre)</span> Tion vi ja bone scias, ke mi estas malsana.</p>

<p>SINJORINO BORKMAN<br>
Nu jes tiel malsaneta, kiel vi estas estinta dum multaj jaroj —</p>

<p>ERHART<br>
Dum la tempo kiam mi estis ĉe vi, mi ofte diris ke vi devus paroli
kun la doktoro.</p>

<p>ELLA RENTHEJM<br>
Ho, tie en mia loko estas neniu, kiun mi povas vere fidi. Kaj cetere
ne sentiĝis tiel malbone tiam.</p>

<p>ERHART<br>
Ĉu do estas pli malbone pri vi nun, onklino?</p>

<p>ELLA RENTHEJM<br>
Ho jes, mia knabo; nun fariĝis iom pli malbone pri mi.</p>

<p>ERHART<br>
Jes, sed do ne danĝere?</p>

<p>ELLA RENTHEJM<br>
Ho, estas kiel oni prenas tion.</p>

<p>ERHART<br>
<span class="staging">(vigle)</span> Jes, sed sciu, onklino Ella, — do vi ne devas revojaĝi
hejmen tiel frue.</p>

<p>ELLA RENTHEJM<br>
Ne, tion mi do certe ne faros.</p>

<p>ERHART<br>
Vi devas resti ĉi tie en la urbo. Ĉar ĉi tie vi ja povas elekti
inter la plej bonaj kuracistoj.</p>

<p>ELLA RENTHEJM<br>
Jes, estis mia penso, kiam mi forvojaĝis de hejme.</p>

<p>ERHART<br>
Kaj vi ankaŭ devas trovi vere bonan loĝejon, — iun hejmecan,
trankvilan pensionon.</p>

<p>ELLA RENTHEJM<br>
Mi enloĝiĝis ĉi-matene en la malnovan, kie mi antaŭe loĝis.</p>

<p>ERHART<br>
Nu jes, <em>tie</em> estos hejmece por vi.</p>

<p>ELLA RENTHEJM<br>
Jes, sed mi tamen ne restos tie.</p>

<p>ERHART<br>
Ĉu? Kial ne?</p>

<p>ELLA RENTHEJM<br>
Ne, mi redecidiĝis, kiam mi venis ĉi tien.</p>

<p>ERHART<br>
<span class="staging">(mire)</span> Ĉu —? Redecidiĝis —?</p>

<p>SINJORINO BORKMAN<br>
<span class="staging">(kroĉas; ne ekrigardas)</span> Via onklino volas loĝi ĉi tie en sia
bieno, Erhart.</p>

<p>ERHART<br>
<span class="staging">(rigardas ilin ambaŭ laŭvice)</span> Ĉi tie! Ĉe ni! Ĉe ni aliuloj! —
Ĉu estas vero, onklino?</p>

<p>ELLA RENTHEJM<br>
Jes, mi nun faris la decidon.</p>

<p>SINJORINO BORKMAN<br>
<span class="staging">(kiel antaŭe)</span> Ĉio ja apartenas al via onklino, vi scias.</p>

<p>ELLA RENTHEJM<br>
Kaj mi restos ĉi tie, Erhart. Unue do. Ĝis plue. Mi instalos min
por mi mem. Tie en la administra alo —</p>

<p>ERHART<br>
Jes, en tio vi ĝustas. Tie vi ja ĉiam havas ĉambrojn pretaj.
<span class="staging">(subite vigle)</span> Tamen ĉu ne, onklino, — ke vi estas tre laca post la
vojaĝo?</p>

<p>ELLA RENTHEJM<br>
Ho, iom laca mi ja estas.</p>

<p>ERHART<br>
Nu, kaj mi opinias, ke vi devus enlitiĝi frue.</p>

<p>ELLA RENTHEJM<br>
<span class="staging">(rigardas lin ridetante)</span> Mi ja faros.</p>

<p>ERHART<br>
<span class="staging">(vigle)</span> Ĉar tiel ni povus ja interparoli pli proksime morgaŭ — aŭ
iun alian tagon, vidu. Pri ĉio kaj kio ajn. Pri ĉio ajn. Vi kaj
panjo kaj mi. Ĉu tio ne estus multe pli bona, onjo Ella?</p>

<p>SINJORINO BORKMAN<br>
<span class="staging">(ekblove; ekstaras de la kanapo)</span> Erhart, — laŭ aspekto mi vidas, ke
vi volas foriri de mi!</p>

<p>ERHART<br>
<span class="staging">(ekskuiĝas)</span> Al kio vi aludas!</p>

<p>SINJORINO BORKMAN<br>
Vi volas iri al — al advokato Hinkels!</p>

<p>ERHART<br>
<span class="staging">(senpere)</span> Nu tiel! <span class="staging">(sinrege)</span> Jes, ĉu vi do opiniis, ke mi sidu ĉi
tie tenante onklinon Ella vekita ĝis malfrue en la nokto? Ŝi kiu
estas malsana, panjo. Pensu pri tio.</p>

<p>SINJORINO BORKMAN<br>
Vi volas viziti Hinkels, Erhart!</p>

<p>ERHART<br>
<span class="staging">(senpacience)</span> Jes, tamen je Dio, panjo, — ŝajnas al mi, ke mi ne
povas rezigni. Aŭ kion <em>vi</em> diras, onjo?</p>

<p>ELLA RENTHEJM<br>
Vi agu prefere en plena libereco, Erhart.</p>

<p>SINJORINO BORKMAN<br>
<span class="staging">(minace al ŝi)</span> Vi volas disigi lin de mi!</p>

<p>ELLA RENTHEJM<br>
<span class="staging">(ekstaras)</span> Jes, se mi vere tion povus, Gunhild!</p>

<p class="staging">(Muziko aŭdiĝas de supre.)</p>

<p>ERHART<br>
<span class="staging">(tordas sin kvazaŭ en veo)</span> Ho, mi ne eltenas tion ĉi!
<span class="staging">(ĉirkaŭrigardas)</span> Kie estas mia ĉapelo? <span class="staging">(al <b>Ella</b>)</span> Ĉu vi konas
tiun muzikon tie supre en la salono?</p>

<p>ELLA RENTHEJM<br>
Ne. Kiu tiu estas?</p>

<p>ERHART<br>
<em>Danse macabre</em> ĝi estas. La danco de la mortintoj. Ĉu vi ne konas
la dancon de la mortintoj, onklino?</p>

<p>ELLA RENTHEJM<br>
<span class="staging">(ridetas peze)</span> Ankoraŭ ne, Erhart.</p>

<p>ERHART<br>
<span class="staging">(al <b>sinjorino Borkman</b>)</span> Panjo, — mi petas vin bele — permesu al mi
iri!</p>

<p>SINJORINO BORKMAN<br>
<span class="staging">(rigardas lin malmole)</span> De via patrino? Vi tion do volas?</p>

<p>ERHART<br>
Mi revenos ĉi tien — eble morgaŭ!</p>

<p>SINJORINO BORKMAN<br>
<span class="staging">(pasie ekscitita)</span> Vi volas for de mi! Volas esti kune kun la fremdaj
homoj! Ĉe — ĉe —; ne, mi eĉ ne volas pensi tion!</p>

<p>ERHART<br>
Tie estas eklumigitaj lampoj. Kaj junaj, ĝojaj vizaĝoj. Kaj tie
estas muziko, panjo!</p>

<p>SINJORINO BORKMAN<br>
<span class="staging">(montras supren al la plafono)</span> Ankaŭ tie supre estas muziko,
Erhart.</p>

<p>ERHART<br>
Jes, ĝuste <em>jena</em> muziko, — estas tiu, kiu pelas min el la
domo.</p>

<p>ELLA RENTHEJM<br>
Ĉu vi ne malenvias al via patro tiun iometon de memforgeso?</p>

<p>ERHART<br>
Jes, mi faras. Milfoje mi malenvias ĝin al li. Se mi nur mem evitas
aŭskulti ĝin.</p>

<p>SINJORINO BORKMAN<br>
<span class="staging">(rigardas lin riproĉe)</span> Estu forta, Erhart! Forta, mia knabo! Neniam
forgesu, ke vi havas vian grandan mision!</p>

<p>ERHART<br>
Ho, patrino, — ne elbuŝu tiujn parolmanierojn! Mi ne estas kreita
por esti misiisto. Bonan nokton, kara onklino! Bonan nokton panjo!
<span class="staging">(Li iras rapide tra la antaŭa ĉambro.)</span></p>

<p>SINJORINO BORKMAN<br>
<span class="staging">(post mallonga silento)</span> Vi tamen baldaŭ estos lin repreninta, vi,
Ella.</p>

<p>ELLA RENTHEJM<br>
Dio donu ke mi povus kredi tion.</p>

<p>SINJORINO BORKMAN<br>
Sed vi ne longe retenos lin, vi vidos.</p>

<p>ELLA RENTHEJM<br>
Pro vi, vi pensas?</p>

<p>SINJORINO BORKMAN<br>
Pro mi aŭ — pro ŝi, la alia.</p>

<p>ELLA RENTHEJM<br>
Do prefere ŝi ol vi?</p>

<p>SINJORINO BORKMAN<br>
<span class="staging">(kapsignas malrapide)</span> Tion mi komprenas. Mi diras la samon. Prefere
ŝi ol vi.</p>

<p>ELLA RENTHEJM<br>
Neniel konsiderante kien li fine portiĝos —</p>

<p>SINJORINO BORKMAN<br>
Ŝajnas al mi, ke tio estus indiferenta.</p>

<p>ELLA RENTHEJM<br>
<span class="staging">(prenas siajn supervestaĵojn sur la brakon)</span> La unuan fojon kiam ni
du ĝemelfratinoj samopinias. — Bonan nokton, Gunhild. <span class="staging">(Ŝi eliras
tra la antaŭa ĉambro.)</span></p>

<p class="staging">(La muziko aŭdiĝas pli forte de supre en la salono.)</p>

<p>SINJORINO BORKMAN<br>
<span class="staging">(staras momenton trankvile, skuiĝas, ŝrumpiĝas kaj flustras
senpere.)</span> La lupo denove hurlas. — La malsana lupo. <span class="staging">(Ŝi staras
momenton, kaj jen ĵetas sin sur la planktapiŝon, tordas sin vee kaj
flustras plende:)</span> Erhart! Erhart, — estu fidela al mi! Ho, revenu
hejmen, kaj helpu vian patrinon! Ĉar mi ne plu toleras ĉi tiun
vivon!</p>
</div>

<div class="acte">
<h3 class="actehead">DUA AKTO</h3>

<p class="staging">(La granda festsalono de pasinta tempo en la domo de la
Renthejmoj. Sur la muroj pendas antikvaj teksitaj tapiŝoj,
montrantaj ĉas-scenojn kun paŝtistoj kaj paŝtistinoj, ĉio pale
senkolorigita. Sur la muro maldekstre estas duflugila pordo, kaj pli
proksime en la antaŭo estas piano. En la angulo fone maldekstre
estas tapetpordo sen kadro. Meze sur la muro dekstre estas granda,
tajlita, kverka skribotablo kun multaj libroj kaj paperoj. Pli
antaŭe ĉe la sama flanko estas sofo kun tablo kaj seĝoj. La mebloj
estas en rigida empir-stilo. Sur la pupitro kaj la tablo staras
eklumigitaj lampoj.)</p>

<p class="staging">(<b>John Gabriel Borkman</b> staras kun la manoj dorse apud la piano
aŭskultante al <b>Frida Foldal</b>, kiu sidas ludante la lastajn mezurojn
de <em>Danse macabre</em>.)</p>

<p class="staging">(<b>Borkman</b> meze alta viro de firma, fortika staturo en la
sesdekaj. Distingita aspekto, bele formita profilo, akraj okuloj kaj
grizeblanka krispa hararo kaj barbo. Li estas vestita en nigra, ne
tute moderna kostumo, kaj portas blankan koltukon. <b>Frida Foldal</b>
estas bela, pala, dekkvinjara knabino kun iom laca streĉita esprimo.
Malriĉe beligita en hela vestaĵo.)</p>

<p class="staging">(La melodio atingis la finon. Silento.)</p>

<p>BORKMAN<br>
Ĉu vi povas diveni kie mi la unuan fojon aŭdis tonojn, kiel tiujn
ĉi?</p>

<p>FRIDA<br>
<span class="staging">(rigardas lin)</span> Ne, sinjoro Borkman?</p>

<p>BORKMAN<br>
Estis malsupre en la minejoj.</p>

<p>FRIDA<br>
<span class="staging">(ne komprenas)</span> Nu jes? Malsupre en la minejoj?</p>

<p>BORKMAN<br>
Mi estas filo de ministo. Kaj mia patro foje kunprenis min en la
minejojn. — Tie malsupre la erco kantas.</p>

<p>FRIDA<br>
Ĉu, — ĝi kantas?</p>

<p>BORKMAN<br>
<span class="staging">(kapjesas)</span> Kiam ĝi malfiksiĝas. La martelfrapoj, kiuj malfiksigas
ĝin, — tiuj estas la meznokta sonorilo, kiu sonorigas, kaj
liberigas ĝin. Tial la erco kantas — el ĝojo — en sia
maniero.</p>

<p>FRIDA<br>
Kial ĝi faras tion, sinjoro Borkman?</p>

<p>BORKMAN<br>
Ĝi sopiras supren en la lumon de la tago por servi la homojn.</p>

<p class="staging">(Li paŝadas tien kaj reen sur la salona planko, ade kun la manoj
dorse.)</p>

<p>FRIDA<br>
<span class="staging">(sidas iomete atendante; rigardas sian horloĝon kaj ekstaras.)</span>
Pardonu, sinjoro Borkman, — sed bedaŭrinde mi devas foriri, mi.</p>

<p>BORKMAN<br>
<span class="staging">(haltas antaŭ ŝi)</span> Ĉu vi jam volas foriri?</p>

<p>FRIDA<br>
<span class="staging">(metas la notaron en la tekon)</span> Jes, mi ja devas. <span class="staging">(videble
embarasata)</span> Ĉar mi dungiĝis ien ĉi tiun vesperon.</p>

<p>BORKMAN<br>
Ien, kie okazos kunestado?</p>

<p>FRIDA<br>
Jes.</p>

<p>BORKMAN<br>
Kaj tie vi aŭskultigos vin por la ĉeestantoj?</p>

<p>FRIDA<br>
<span class="staging">(mordas sian lipon)</span> Ne — mi ludos por ilia dancado.</p>

<p>BORKMAN<br>
Nur por dancado?</p>

<p>FRIDA<br>
Jes; ili volas danci post la vespermanĝo.</p>

<p>BORKMAN<br>
<span class="staging">(staras ŝin rigardante)</span> Ĉu vi kutime ludas por danco? Tiel
ĉirkaŭe en la domoj?</p>

<p>FRIDA<br>
<span class="staging">(surmetas la supervestaĵojn)</span> Jes, kiam mi povas ekhavi mendon,
mi —. Estas ja ĉiam ioma enspezo per tio.</p>

<p>BORKMAN<br>
<span class="staging">(pridemandante)</span> Ĉu estas <em>tio</em>, pri kio vi pleje pensas, kiam vi
sidas ludante al danco?</p>

<p>FRIDA<br>
Ne; pleje mi pensas, kiel enuige estas, ke mi ne mem povas partopreni
la dancadon.</p>

<p>BORKMAN<br>
<span class="staging">(kapsignas)</span> Estas ĝuste <em>tio</em>, kion mi volus scii. <span class="staging">(paŝadas
maltrankvila sur la planko)</span> Jes, jes, jes, — <em>tio</em>, ne povante
<em>mem</em> partopreni, tio estas la plej peza el ĉio. <span class="staging">(haltas)</span> Sed por vi
estas unu afero, kiu kontraŭpesas tion, Frida.</p>

<p>FRIDA<br>
<span class="staging">(rigardas lin demandante)</span> Kio estas tio, sinjoro Borkman?</p>

<p>BORKMAN<br>
Estas tio, ke vi posedas dekoble pli da muziko en vi, ol la tuta
dancantaro kune.</p>

<p>FRIDA<br>
<span class="staging">(ridetas evite)</span> Ho, tio do ne estas tute certa.</p>

<p>BORKMAN<br>
<span class="staging">(averte suprenlevas la montrofingron)</span> Neniam do estu tiel freneza, ke
vi dubas pri vi mem!</p>

<p>FRIDA<br>
Sed je Dio, kiam neniu scias?</p>

<p>BORKMAN<br>
Ke vi nur mem scias, estas sufiĉe. — Kie vi ludos ĉi tiun
vesperon?</p>

<p>FRIDA<br>
Estas ĉe advokato Hinkels.</p>

<p>BORKMAN<br>
<span class="staging">(subite rigardas ŝin akre)</span> Hinkels, vi diras!</p>

<p>FRIDA<br>
Jes.</p>

<p>BORKMAN<br>
<span class="staging">(kun ŝiranta rideto)</span> Ĉu venas vizitantoj en la domon de tiu ulo?
Ĉu <em>li</em> povas igi homojn viziti sin?</p>

<p>FRIDA<br>
Jes, venos multaj homoj, laŭ tio kion diras sinjorino Wilton.</p>

<p>BORKMAN<br>
<span class="staging">(impete)</span> Sed kiaj homoj! Ĉu vi povas diri al mi tion?</p>

<p>FRIDA<br>
<span class="staging">(iom timeme)</span> Ne, mi vere ne scias. Nu jes, — efektive mi scias ke
studento Borkman iros tien ĉi-vespere.</p>

<p>BORKMAN<br>
<span class="staging">(mire)</span> Erhart! Mia filo?</p>

<p>FRIDA<br>
Jes, li vizitos.</p>

<p>BORKMAN<br>
El kio vi tion scias?</p>

<p>FRIDA<br>
Li mem diris. Antaŭ horo.</p>

<p>BORKMAN<br>
Ĉu li do estas ĉi tie hodiaŭ?</p>

<p>FRIDA<br>
Jes, li estis ĉe sinjorino Wilton la tutan posttagmezon.</p>

<p>BORKMAN<br>
<span class="staging">(esplore)</span> Ĉu vi scias, ĉu li ankaŭ estis ĉi tie? Ĉu li envenis
por paroli kun iu malsupre, mi aludas?</p>

<p>FRIDA<br>
Jes, li faris viziteton al la sinjorino.</p>

<p>BORKMAN<br>
<span class="staging">(amare)</span> Aha, — kompreneble.</p>

<p>FRIDA<br>
Sed estis fremda sinjorino ĉe ŝi, mi pensas.</p>

<p>BORKMAN<br>
Nu? Ĉu estis? Nu ja, al la sinjorino kredeble iuj foje venas.</p>

<p>FRIDA<br>
Ĉu mi diru al studento Borkman, se mi poste renkontos lin, ke li
venu ankaŭ ĉi tien supren al <em>vi</em>?</p>

<p>BORKMAN<br>
<span class="staging">(akre)</span> Vi nenion diru! Tion mi ne permesas. La homoj, kiuj deziras
viziteti min, ili povas veni meminstige. Mi petas neniun.</p>

<p>FRIDA<br>
Do ne, mi nenion diros. — Bonan nokton, sinjoro Borkman.</p>

<p>BORKMAN<br>
<span class="staging">(paŝadas ĉirkaŭe grumblante)</span> Bonan nokton.</p>

<p>FRIDA<br>
Eble mi povos malsuprenkuri la helican ŝtuparon? Estas pli
rapide.</p>

<p>BORKMAN<br>
Kompreneble, — kuru vi la ŝtuparon kiun vi preferas. Bonan nokton
por vi!</p>

<p>FRIDA<br>
Bonan nokton, sinjoro Borkman.</p>

<p class="staging">(Ŝi eliras tra la eta tapetpordo en la fono maldekstre.)</p>

<p class="staging">(Penseme <b>Borkman</b> iras al la piano por fermi ĝin, sed ne faras.
Ĉirkaŭrigardas en la impresa malpleneco, kaj komencas paŝadi sur
la planko de la angulo apud la piano kaj al la angulo fone dekstre,
— la tutan tempon senripozema kaj maltrankvila tien kaj reen. Fine
li iras al la skribotablo, aŭskultas transen al la tapetpordo,
rapide prenas manspegulon, rigardas en ĝin kaj ĝustigas sian
koltukon.)</p>

<p class="staging">(Iu frapas sur la tapetpordon; <b>Borkman</b> tion aŭdas, rapide
rigardas tien, sed silentas.)</p>

<p class="staging">(Iom poste denove frapiĝas; ĉi tiun fojon pli forte.)</p>

<p>BORKMAN<br>
<span class="staging">(staranta apud la skribotablo kun la maldekstra mano apogita sur la
tabloplato kaj la dekstra enmetita sur la brusto)</span> Envenu!</p>

<p class="staging">(<b>Vilhelm Foldal</b> singardeme envenas en la salonon. Li estas
kurba, ellacigita viro kun mildaj, bluaj okuloj kaj maldensa, longa,
griza hararo malsupren sur la jakokolumo. Teko sub la brako. Mola
felta ĉapelo en la mano kaj grandaj kornkadraj okulvitroj, kiujn li
suprenŝovas sur la frunton.)</p>

<p>BORKMAN<br>
<span class="staging">(ŝanĝas teniĝon, kaj rigardas la envenanton per duone
seniluziigita, duone kontenta esprimo)</span> Ho, ĉu estas nur vi.</p>

<p>FOLDAL<br>
Bonan vesperon, John Gabriel. Jes, efektive estas mi.</p>

<p>BORKMAN<br>
<span class="staging">(kun severa rigardo)</span> Cetere ŝajnas al mi, ke vi venas iom
malfrue.</p>

<p>FOLDAL<br>
Nu, la vojo ja ne estas tiel mallonga. Precipe por iu, kiu iru
piede.</p>

<p>BORKMAN<br>
Sed kial vi ĉiam marŝas, Vilhelm? Vi havas ja la tramvagonon tute
proksime.</p>

<p>FOLDAL<br>
Marŝi estas pli saniga. Kaj ankaŭ estas ja dek oeroj ŝparitaj. —
Nu, ĉu do Frida ĵus estis ĉi tie ludante por vi?</p>

<p>BORKMAN<br>
Ŝi ĵus en tiu ĉi momento foriris. Ĉu vi ne renkontis ŝin
ekstere?</p>

<p>FOLDAL<br>
Ne, mi ne vidis ŝin dum longaj tempoj. De post kiam ŝi enloĝiĝis
en la domo de tiu sinjorino Wilton.</p>

<p>BORKMAN<br>
<span class="staging">(eksidas en la sofo kaj montras mane al seĝo)</span> Bonvolu eksidu ankaŭ
vi, Vilhelm.</p>

<p>FOLDAL<br>
<span class="staging">(eksidas sur la rando de la seĝo)</span> Multajn dankojn <span class="staging">(rigardas lin
pezanime)</span> Ho, vi ne povas kompreni kiel soleca mi sentas min, post
kiam Frida eliris de la hejmo.</p>

<p>BORKMAN<br>
Ho ĉu, — sufiĉe do restas por vi.</p>

<p>FOLDAL<br>
Jes, Dio scias ke mi havas. Tute kvin uloj. Sed Frida estas la sola,
kiu iomete komprenis min. <span class="staging">(peze agitas la kapon)</span> Ĉiuj la aliuloj
tute ne komprenas min.</p>

<p>BORKMAN<br>
<span class="staging">(sombre, rigardas antaŭen kaj tamburas la tablon)</span> Ne, jen la afero.
<em>Jen</em> la kondamno, kiun ni opuloj, ni elektitaj homoj devas porti. La
amaso, la multo, — ĉiuj la meznombruloj, — ili ne komprenas nin,
Vilhelm.</p>

<p>FOLDAL<br>
<span class="staging">(rezigne)</span> Poviĝus rezigni pri la kompreno. Kun iom da pacienco oni
povas ja ĉiam atendadi pri ĝi ankoraŭ ioman tempon. <span class="staging">(kun
plorstrangulata voĉo)</span> Sed estas io, kio estas ankoraŭ pli amara,
sciu.</p>

<p>BORKMAN<br>
<span class="staging">(ekscite)</span> Nenio estas pli amara ol tio!</p>

<p>FOLDAL<br>
Jes, estas, John Gabriel. Mi ĵus nun havis doman scenon — antaŭ ol
mi ekiris ĉi tien.</p>

<p>BORKMAN<br>
Ĉu? Kial jeno?</p>

<p>FOLDAL<br>
<span class="staging">(ekdirege)</span> Tiuj hejme — ili malestimas min.</p>

<p>BORKMAN<br>
<span class="staging">(ekscitite)</span> Malestimas —!</p>

<p>FOLDAL<br>
<span class="staging">(viŝas la okulojn)</span> Mi jam rimarkis tion longe. Sed hodiaŭ ĝi vere
aperiĝis.</p>

<p>BORKMAN<br>
<span class="staging">(iom silentas)</span> Vi eble faris malbonan elekton, kiam vi edziĝis.</p>

<p>FOLDAL<br>
Estis ja preskaŭ neniu elekto por mi. Kaj cetere, — edziĝi oni ja
deziras, kiam oni komencas atingi iun aĝon. Kaj tiel reduktita, tiel
genuestaranta kiel mi tiam estis —</p>

<p>BORKMAN<br>
<span class="staging">(eksaltas kolera)</span> Ĉu tio ĉi estu akuzo kontraŭ mi? Riproĉo —!</p>

<p>FOLDAL<br>
<span class="staging">(timeme)</span> Ne, pro Dio, John Gabriel —!</p>

<p>BORKMAN<br>
Jes, vi sidas pensante pri la malsukceso, kiu enrompiĝis sur la
bankon —!</p>

<p>FOLDAL<br>
<span class="staging">(trankviligante)</span> Sed mi do ne kulpigas <em>vin</em> por <em>tio</em>! Dio kompatu
min —!</p>

<p>BORKMAN<br>
<span class="staging">(grumblante; eksidas denove)</span> Nu, tio do estas bona.</p>

<p>FOLDAL<br>
Cetere vi ne devas kredi, ke estas pro mia edzino, ke mi plendas. Ke
ŝi ne havas edukon, la povrulino, estas ja vero. Sed sufiĉe bona
ŝi tamen estas. — Ne, sed estas la infanoj, sciu —</p>

<p>BORKMAN<br>
Mi povis tion pensi.</p>

<p>FOLDAL<br>
Ĉar la infanoj, — ili havas ja pli altan kulturon, ili. Kaj sekve
pli da postuloj al la vivo.</p>

<p>BORKMAN<br>
<span class="staging">(rigardas lin kompateme)</span> Kaj tial tiuj infanoj malestimas vin,
Vilhelm?</p>

<p>FOLDAL<br>
<span class="staging">(ektiras la ŝultrojn)</span> Mi ja ne faris ioman karieron, vidu. Tion mi
devas ja konfesi —</p>

<p>BORKMAN<br>
<span class="staging">(proksimiĝas kaj metas la manon sur lian brakon)</span> Ĉu ili do ne
scias, ke vi verkis tragedion en viaj junecaj tagoj?</p>

<p>FOLDAL<br>
Jes, kompreneble ili <em>tion</em> scias. Sed tio neniel impresas ilin.</p>

<p>BORKMAN<br>
Do ili estas nekomprenemaj, ĉar via tragedio estas bona. Tion mi
kredas plene kaj fide.</p>

<p>FOLDAL<br>
<span class="staging">(klarigante)</span> Ĉu vi ne trovas, ke estas sufiĉe bonaj scenoj en ĝi,
John Gabriel? Je Dio, se mi nun fine povus fari ĝin akceptata —
<span class="staging">(komencas vigle malfermi kaj foliumi en la teko)</span> Jen, vidu! Mi montru
al vi ion, kion mi ŝanĝis —</p>

<p>BORKMAN<br>
Ĉu vi kunprenis ĝin?</p>

<p>FOLDAL<br>
Jes, mi kunprenis ĝin. Nun estas tiom longe post kiam mi legis ĝin
por vi. Kaj mi pensis, ke eble povus distri vin aŭskulti akton aŭ
du —</p>

<p>BORKMAN<br>
<span class="staging">(evite, ekstaras)</span> Ne, ne, prefere alian fojon.</p>

<p>FOLDAL<br>
Nu ja, kiel vi volas.</p>

<p class="staging">(<b>Borkman</b> paŝadas sur la planko. Foldal repakas la
manuskripton.)</p>

<p>BORKMAN<br>
<span class="staging">(haltas antaŭ li)</span> Vi pravas en tio, kion vi ĵus diris, — ke vi
neniun karieron faris. Sed <em>tion</em> mi promesas al vi, Vilhelm, ke kiam
la horo de restariĝo iam sonoriĝos por mi —</p>

<p>FOLDAL<br>
<span class="staging">(volas ekstari)</span> Ho, dankon al vi —!</p>

<p>BORKMAN<br>
<span class="staging">(kun mansvingo)</span> Vi bonvole restu sidanta. <span class="staging">(kreskanta ekscito)</span> Kiam la
horo de restariĝo sonoriĝos por mi —. Kiam ili komprenos, ke ili
ne povas esti sen mi —. Kiam ili venos supren ĉi tie en la salonon
— kaj rampos al la kruco, kaj petegos al mi denove preni la rimenojn
de la banko —! La nova banko, kiun ili starigis — sed ne povas
estri — <span class="staging">(starigas sin denove apud la skribotablo kiel antaŭe, kaj
frapas sin sur la brusto)</span> <em>Ĉi tie</em> mi volas stari kaj akcepti ilin!
Kaj estu aŭdata kaj pridemandata kiujn kondiĉojn John Gabriel
Borkman metos por ke — <span class="staging">(haltas subite kaj rigardas al <b>Foldal</b>)</span> Vi
rigardas min tiel dubeme! Eble vi ne kredas, ke ili venos? Ke ili
<em>devas, devas, devas</em> iam veni al mi? Ĉu vi ne kredas!</p>

<p>FOLDAL<br>
Jes, Dio scias, ke mi faras, John Gabriel.</p>

<p>BORKMAN<br>
<span class="staging">(denove eksidas en la sofon)</span> Mi kredas tion tiel firme. <em>Scias</em> tion
senskue certe — ke ili venos. — Se mi ne havus tiun certecon, — mi
estus antaŭ longe pafinta al mi kuglon tra la kapo.</p>

<p>FOLDAL<br>
<span class="staging">(timeme)</span> Ho ne, pro ĉio en la mondo —!</p>

<p>BORKMAN<br>
<span class="staging">(pavante)</span> Sed ili venos! Ili tamen venos! Atentu! Ĉiun tagon, ĉiun
horon mi povas atendi ilin ĉi tie. Kaj vi vidos, ke mi tenos min
preta por akcepti ilin.</p>

<p>FOLDAL<br>
<span class="staging">(kun suspiro)</span> Se ili do venus tre baldaŭe.</p>

<p>BORKMAN<br>
<span class="staging">(maltrankvile)</span> Jes ja, la tempo pasas; la jaroj pasas; La vivo, huh
ne — pri ĝi mi ne povas pensi! <span class="staging">(rigardas lin)</span> Ĉu vi scias kiel mi
foje sentas min?</p>

<p>FOLDAL<br>
Nu?</p>

<p>BORKMAN<br>
Mi sentas min kiel iu Napoleono, kiu pafiĝis al kriplulo en sia unua
batalo.</p>

<p>FOLDAL<br>
<span class="staging">(metas la manon sur la tekon)</span> Tiun senton ankaŭ mi havas.</p>

<p>BORKMAN<br>
Nu ja, tiel en minora afero.</p>

<p>FOLDAL<br>
<span class="staging">(kviete)</span> Mia eta verkista mondo havas grandan valoron por <em>mi</em>, John
Gabriel.</p>

<p>BORKMAN<br>
<span class="staging">(impete)</span> Jes, sed <em>mi</em>, kiu estus povinta krei milionojn! Ĉiujn
tiujn minejojn, kiujn mi submetigus al mi! Novajn minejojn en
sennombro! La akvofalojn! La ŝtonrompejojn! La komercajn vojojn kaj
la ŝipliniojn tra la tuta mondo. Ĉion, ĉion mi estus sola
starigita!</p>

<p>FOLDAL<br>
Jes, mi ja scias. Ne ekzistis tiaĵo antaŭ kiu vi cedus.</p>

<p>BORKMAN<br>
<span class="staging">(premas la manojn)</span> Kaj tamen mi devas sidi ĉi tie kiel pafvundita
birdego, kaj vidi, ke la aliuloj antaŭvenas min, — kaj forprenas
ĉion de mi, pecon post peco!</p>

<p>FOLDAL<br>
Tiel ankaŭ pri <em>mi</em>, vi sciu.</p>

<p>BORKMAN<br>
<span class="staging">(sen lin atenti)</span> Imagu. Tiel proksima ke mi estis ĉe la celo. Se mi
estus havinta prokraston de ok tagoj por konsideri. Ĉiuj deponaĵoj
estus tiam reprenitaj. Ĉiuj la valoraĵoj, kiujn mi per kuraĝa mano
utiligis, ili denove kuŝus en sia loko kiel antaŭe. La kapturnige
grandaj akciosocietoj estis ĝuste antaŭ sia realiĝo. Eĉ ne unu
sola opulo perdus oeron —</p>

<p>FOLDAL<br>
Ja, je Dio — kiel ege proksima vi estis —</p>

<p>BORKMAN<br>
<span class="staging">(en sufokita kolero)</span> Kaj jen la perfido superondis min! Ĝuste meze
en la tagoj de decido! <span class="staging">(rigardas lin)</span> Ĉu vi scias kiun krimon mi
tenas kiel la plej fian fareblan de homo?</p>

<p>FOLDAL<br>
Ne. Diru!</p>

<p>BORKMAN<br>
Ne estas mortigo. Ne rabo aŭ nokta ŝtelenrompo. Eĉ ne falsa ĵuro.
Ĉar ĉiuj tiaĵoj fariĝas pleje kontraŭ homoj, kiujn oni malamas,
aŭ kiuj estas sensignifaj kaj ne rilatas al ni.</p>

<p>FOLDAL<br>
Sed la plej fia do, John Gabriel?</p>

<p>BORKMAN<br>
<span class="staging">(emfaze)</span> La plej fia estas la misuzo de fido pere de amiko.</p>

<p>FOLDAL<br>
<span class="staging">(iom dubinde)</span> Jes, sed aŭskultu nun —</p>

<p>BORKMAN<br>
<span class="staging">(ekinterrompe)</span> Kion vi intencas diri! Mi vidas tion laŭ via aspekto.
Sed tio ne estas trafa. La homoj, kiuj havis siajn valorpaperojn en
la banko, ili ekhavus sian tuton reen. Ĉiun opan grajnon! — Ne, vi
sciu, — la plej fia kion homo povas fari, estas misuzi la leterojn
de amiko, — aperigi por la tuta mondo tion, kio estis konfidita al
unu sola, duope, kvazaŭ flustro en malplena, malhela, ŝlosita
ĉambro. Tiu homo, kiu povas utiligi tiajn rimedojn, li estas tute
trae venenigita kaj infektigita de la moralo de la superfripono. Kaj
tian amikon mi havis. — Kaj li estis tiu, kiu frakasis min.</p>

<p>FOLDAL<br>
Mi ja scietas al kiu vi aludas.</p>

<p>BORKMAN<br>
Ne estis faldaĵo en mia tuta konduto, kiun mi ne kuraĝis malkaŝi
por li. Kaj kiam venis la momento, jen li direktis kontraŭ mi la
armilojn, kiujn mi mem estis lin donintaj enmane.</p>

<p>FOLDAL<br>
Mi neniam povis kompreni, kial li —. Ja, subparoliĝis tamen multe
tiam.</p>

<p>BORKMAN<br>
Pri kio subparoliĝis? Diru. Mi ja scias nenion. Ĉar mi ja tuj —
izoliĝis. Pri kio la homoj subparolis, Vilhelm?</p>

<p>FOLDAL<br>
Vi estus ja ministro, oni diris.</p>

<p>BORKMAN<br>
Ofertiĝis al mi. Sed mi rifuzis.</p>

<p>FOLDAL<br>
Do ne staris al li en la vojo.</p>

<p>BORKMAN<br>
Ho ne; ne estis tial, ke li perfidis min.</p>

<p>FOLDAL<br>
Nu, <em>en tiu okazo</em> mi vere ne komprenas —</p>

<p>BORKMAN<br>
Mi tamen povas diri al vi, Vilhelm.</p>

<p>FOLDAL<br>
Nu?</p>

<p>BORKMAN<br>
Estis — iaspeca virina historio, vi sciu.</p>

<p>FOLDAL<br>
Virina historio? Ne do, John Gabriel —?</p>

<p>BORKMAN<br>
<span class="staging">(interrompante)</span> Jes, jes, jes, — pri tiuj malnovaj, stultaj
historioj ni ne plu parolu. — Nu, ministro fariĝis nek li nek
mi.</p>

<p>FOLDAL<br>
Sed alte supren li atingis.</p>

<p>BORKMAN<br>
Kaj mi en la abismon.</p>

<p>FOLDAL<br>
Ho, estas terura tragedio —</p>

<p>BORKMAN<br>
<span class="staging">(kapsignas al li)</span> Preskaŭ same terura kiel la <em>via</em>, ŝajnas al mi,
kiam mi pripensas.</p>

<p>FOLDAL<br>
<span class="staging">(naive)</span> Jes, eĉ same terura.</p>

<p>BORKMAN<br>
<span class="staging">(ridas silente)</span> Sed rigardata de alia flanko, vere estas kvazaŭ iu
komedio.</p>

<p>FOLDAL<br>
Komedio? Tio ĉi?</p>

<p>BORKMAN<br>
Jes, tiel kiel ŝajnas, ke ĝi evoluas nun. Ĉar nun vi aŭdu —</p>

<p>FOLDAL<br>
Nu do?</p>

<p>BORKMAN<br>
Jes; vi ja ne renkontis Frida, kiam vi venis.</p>

<p>FOLDAL<br>
Ne.</p>

<p>BORKMAN<br>
Dum ni du sidas ĉi tie, ŝi sidas tie malsupre ludante al danco por
li, kiu perfidis kaj ruinigis min.</p>

<p>FOLDAL<br>
Pri tio mi eĉ ne havis scieton.</p>

<p>BORKMAN<br>
Jes, ŝi prenis sian notaron, kaj foriris de mi al — la grandsinjora
domo.</p>

<p>FOLDAL<br>
Nu ja, bedaŭrinda infano —</p>

<p>BORKMAN<br>
Kaj ĉu vi povas diveni por kiu ŝi ludas inter la aliuloj?</p>

<p>FOLDAL<br>
Nu?</p>

<p>BORKMAN<br>
Por mia filo, sciu.</p>

<p>FOLDAL<br>
Ĉu?</p>

<p>BORKMAN<br>
Jes; — kiel ŝajnas al vi, Vilhelm? Mia filo estas tie malsupre en
la vico de dancantoj ĉi-vespere. Ĉu do ne estas komedio, kiel mi
diras?</p>

<p>FOLDAL<br>
Jes, sed do li certe nenion scias.</p>

<p>BORKMAN<br>
Kion li ne scias?</p>

<p>FOLDAL<br>
Li ne scias, kiel <em>li</em> — tiu — nu —</p>

<p>BORKMAN<br>
Vi tamen povas diri la nomon. Mi eĉ toleras aŭdi ĝin nun.</p>

<p>FOLDAL<br>
Mi estas certa, ke via filo ne konas la konekson, John Gabriel.</p>

<p>BORKMAN<br>
<span class="staging">(sombra, sidanta frapante la tablon)</span> Li konas ĝin, sciu, — tiel
certe kiel mi sidas ĉi tie.</p>

<p>FOLDAL<br>
Sed ĉu vi povas imagi, ke li serĉus societon en <em>tiu</em> domo!</p>

<p>BORKMAN<br>
<span class="staging">(agitas la kapon)</span> Mia filo do ne rigardas la aferojn tiel samokule
kiel mi. Mi kuraĝas ĵuri ke li staras ĉe la flanko de miaj
malamikoj! Li kredeble opinias kiel ili, ke advokato Hinkels nur
faris sian damnitan devon, kiam li perfidis min.</p>

<p>FOLDAL<br>
Sed, kara, kiu estus al li prezentinta la aferon en <em>tiu</em> lumo?</p>

<p>BORKMAN<br>
Kiu? Ĉu vi forgesas, kiuj zorgis pri li? Unue lia onklino — de post
kiam li havis ses — sep jarojn. Kaj nun poste — lia patrino!</p>

<p>FOLDAL<br>
Mi opinias, ke vi estas maljusta kontraŭ ili.</p>

<p>BORKMAN<br>
<span class="staging">(ekscite)</span> Mi neniam estas maljusta al iu homo! Ambaŭ ili incitis lin
kontraŭ mi, ĉu vi ne aŭdas!</p>

<p>FOLDAL<br>
<span class="staging">(cedeme)</span> Jes, ja, ja; do ili tiel faris.</p>

<p>BORKMAN<br>
<span class="staging">(kolerplena)</span> Ho, tiuj virinoj! Ili malvirtigas kaj falsigas la vivon
por ni! Fuŝigas nian tutan sorton, — nian tutan venkan iron.</p>

<p>FOLDAL<br>
Tamen ne ĉiuj!</p>

<p>BORKMAN<br>
Ĉu? Menciu unu solan, kiu tamen taŭgas!</p>

<p>FOLDAL<br>
Ne, jen la problemo. La opaj, kiujn mi konas, ili ne taŭgas.</p>

<p>BORKMAN<br>
<span class="staging">(spirblovas malestime)</span> Nu, al kio do tio utilas! Ke ekzistas tiaj
virinoj, — kiam oni ne konas ilin!</p>

<p>FOLDAL<br>
<span class="staging">(varme)</span> Jes, John Gabriel, tamen utilas. Estas tiel feliĉige kaj
tiel benite pensi, ke tie ekstere, ĉirkaŭe, tre fore, — <em>tie</em>
tamen troviĝas la vera virino.</p>

<p>BORKMAN<br>
<span class="staging">(senpacience translokigas sin en la sofo)</span> Ho, ĉesu pri tiu poezia
babilaĵo!</p>

<p>FOLDAL<br>
<span class="staging">(profunde ofendita rigardas lin)</span> Ĉu vi nomas mian plej sanktan
kredon poezia babilaĵo!</p>

<p>BORKMAN<br>
<span class="staging">(malmole)</span> Jes, mi faras! Estas tio ĉi, kio kaŭzis, ke vi neniam
antaŭeniĝis en la mondo. Se vi forpelus ĉiujn tiaĵojn, mi povus
ankoraŭ helpi vin surpieden — helpi vin supren.</p>

<p>FOLDAL<br>
<span class="staging">(dum bolas interne en li)</span> Ho, tion vi ja ne povas.</p>

<p>BORKMAN<br>
Mi <em>povos</em>, kiam mi nur regajnos la potencon.</p>

<p>FOLDAL<br>
Sed tio estas ja tre longe estonta espero.</p>

<p>BORKMAN<br>
<span class="staging">(impete)</span> Ĉu vi eble opinias, ke tiu tempo neniam venos? Respondu al
tio!</p>

<p>FOLDAL<br>
Mi ne scias kion respondi al vi.</p>

<p>BORKMAN<br>
<span class="staging">(ekstaras; montras per manmovo al la pordo malvarme kaj aristokrate)</span>
Do mi ne plu bezonas vin.</p>

<p>FOLDAL<br>
<span class="staging">(ekstaras de la seĝo)</span> Ne bezonas —!</p>

<p>BORKMAN<br>
Ĉar vi ne kredas, ke mia sorto ŝanĝiĝos —</p>

<p>FOLDAL<br>
Tamen mi ja ne povas kredi kontraŭ ĉiu racio! — Kontentigon vi
devus ja havi —</p>

<p>BORKMAN<br>
Daŭre! Daŭre!</p>

<p>FOLDAL<br>
Certe mi ne plenumis mian ekzamenon; sed <em>tiom</em> mi tamen legis dum
miaj tagoj —</p>

<p>BORKMAN<br>
<span class="staging">(rapide)</span> Neeble, vi opinias?</p>

<p>FOLDAL<br>
Ne ekzistas prejudikato por tiaĵo.</p>

<p>BORKMAN<br>
Ne estas necesa por esceptuloj.</p>

<p>FOLDAL<br>
La leĝo ne konas tiajn konsiderojn.</p>

<p>BORKMAN<br>
<span class="staging">(akre kaj decide)</span> Vi ne estas poeto, Vilhelm.</p>

<p>FOLDAL<br>
<span class="staging">(senpere plektas la manojn)</span> Ĉu vi tion diras tute serioze?</p>

<p>BORKMAN<br>
<span class="staging">(rifuzante sen respondo)</span> Ni nur forludas nian tempon pri ni
reciproke. Plej bone ke vi ne revenu.</p>

<p>FOLDAL<br>
Vi do deziras, ke mi forlasu vin?</p>

<p>BORKMAN<br>
<span class="staging">(ne lin rigardante)</span> Mi ne plu bezonas vin.</p>

<p>FOLDAL<br>
<span class="staging">(kvietanime prenas la tekon)</span> Ne, ne, ne; povas ja tiel esti, tio.</p>

<p>BORKMAN<br>
Jen vi do la tutan tempon mensogadis por mi.</p>

<p>FOLDAL<br>
<span class="staging">(skuas la kapon)</span> Neniam mensogis, John Gabriel.</p>

<p>BORKMAN<br>
Ĉu vi ne sidadis ĉi tie mensogante esperon kaj kredon kaj fidon en
min?</p>

<p>FOLDAL<br>
Ne estis mensogo tiom longe, kiam <em>vi</em> kredis pri <em>mia</em> voko. Tiom
longe kiam vi kredis pri mi, tiom longe mi kredis pri vi.</p>

<p>BORKMAN<br>
Ni do trompis unu la alian reciproke. Kaj eble ankaŭ trompis nin mem
— ambaŭ.</p>

<p>FOLDAL<br>
Sed ĉu ne tio do funde estas amikeco, John Gabriel?</p>

<p>BORKMAN<br>
<span class="staging">(ridetas amare)</span> Jes, trompi, — tio estas amikeco. Jen vi pravas.
Tiun sperton mi iam antaŭe faris.</p>

<p>FOLDAL<br>
<span class="staging">(rigardas lin)</span> Neniu poezia voko. Kaj tion vi povis diri al mi tiel
senkonsidere.</p>

<p>BORKMAN<br>
<span class="staging">(pli mola voĉo)</span> Nu, mi ja ne estas iu spertulo en <em>tia</em> afero.</p>

<p>FOLDAL<br>
Eble pli ol vi mem scias.</p>

<p>BORKMAN<br>
<em>Mi</em>?</p>

<p>FOLDAL<br>
<span class="staging">(kviete)</span> Jes, vi. Ĉar mi mem havis miajn dubojn — foje, vi sciu. La
terura dubo — ke mi fuŝis la vivon pro imagaĵo.</p>

<p>BORKMAN<br>
Se vi mem dubas, vi staras sur falantaj piedoj.</p>

<p>FOLDAL<br>
Tial estis por mi tiel konfideme, veni ĉi tien, kaj apogi min al vi,
kiu kredis. <span class="staging">(prenas sian ĉapelon)</span> — Sed nun vi estas kiel fremdulo
por mi.</p>

<p>BORKMAN<br>
Ankaŭ vi por mi.</p>

<p>FOLDAL<br>
Bonan nokton, John Gabriel.</p>

<p>BORKMAN<br>
Bonan nokton, Vilhelm. <span class="staging">(<b>Foldal</b> eliras maldekstre)</span></p>

<p class="staging">(<b>Borkman</b> staras momenton rigardante la fermitan pordon; faras
movon, kvazaŭ li volus revoki <b>Foldal</b>, sed hezitas pripense, kaj
komencas paŝadi tien kaj reen sur la planko kun la manoj dorse.
Poste li haltas apud la sofotablo, kaj li estingas la lampon.
Fariĝas duonlume en la salono.)</p>

<p class="staging">(Iom poste frapiĝas sur la tapetpordo maldekstre en la fono.)</p>

<p>BORKMAN<br>
<span class="staging">(apud la tablo, skuiĝas, turnas sin kaj demandas laŭte)</span> Kiu frapas?
<span class="staging">(neniu respondo; frapiĝas denove)</span></p>

<p>BORKMAN<br>
<span class="staging">(restas staranta)</span> Kiu estas? Envenu!</p>

<p class="staging">(<b>Ella Renthejm</b>, kun ekbruligita kandelo en la mano aperas en la
pordo. Ŝi estas vestita en sia nigra robo kiel antaŭe, kun la
mantelo malfirme ĵetita sur la ŝultroj.)</p>

<p>BORKMAN<br>
<span class="staging">(rigardas ŝin)</span> Kiu estas vi? Kion vi volas al mi?</p>

<p>ELLA RENTHEJM<br>
<span class="staging">(fermas la pordon post si kaj venas pli proksimen)</span> Estas mi, Borkman.
<span class="staging">(Ŝi metas la kandelon sur la pianon kaj restas staranta tie.)</span></p>

<p>BORKMAN<br>
<span class="staging">(staras kiel fulme frapita, rigardas ŝin sendeturne kaj flustras
duonlaŭte)</span> Ĉu estas — estas Ella? Ĉu estas Ella Renthejm?</p>

<p>ELLA RENTHEJM<br>
Jes. — Estas <em>“via”</em> Ella, — kiel vi nomis min en antaŭa tempo.
Iam. Antaŭ tiuj multaj — multaj jaroj.</p>

<p>BORKMAN<br>
<span class="staging">(kiel antaŭe)</span> Jes, estas vi, Ella, — mi vidas tion nun.</p>

<p>ELLA RENTHEJM<br>
Ĉu vi rekonas min?</p>

<p>BORKMAN<br>
Jes, nun mi komencas —</p>

<p>ELLA RENTHEJM<br>
La jaroj atakis min forte kaj aŭtune, Borkman. Ĉu ne ŝajnas al
vi?</p>

<p>BORKMAN<br>
<span class="staging">(devigite)</span> Vi iom ŝanĝiĝis. Je la unua rigardo —</p>

<p>ELLA RENTHEJM<br>
Mi nun ne havas la malhelajn buklojn laŭ la nuko. Tiujn, kiujn vi
ŝatis vindi ĉirkaŭ viajn fingrojn.</p>

<p>BORKMAN<br>
<span class="staging">(rapide)</span> Ĝuste! Nun mi vidas, Ella. Vi ŝanĝis la hararanĝon.</p>

<p>ELLA RENTHEJM<br>
<span class="staging">(kun malĝoja rideto)</span> Ĝuste. Estas pro la hararanĝo.</p>

<p>BORKMAN<br>
<span class="staging">(deturnante)</span> Krome mi ne sciis, ke vi estas en ĉi tiu regiono de la
lando.</p>

<p>ELLA RENTHEJM<br>
Mi ja ĵus venis.</p>

<p>BORKMAN<br>
Kial vi vojaĝis ĉi tien, — nun mezvintre?</p>

<p>ELLA RENTHEJM<br>
Tion vi aŭdos.</p>

<p>BORKMAN<br>
Ĉu estas io, kion vi intencas pri <em>mi</em>?</p>

<p>ELLA RENTHEJM<br>
Ankaŭ pri vi. Sed se ni parolu pri tio, mi devas komenci tre longe
pasinte.</p>

<p>BORKMAN<br>
Vi certe estas laca.</p>

<p>ELLA RENTHEJM<br>
Jes, mi estas laca.</p>

<p>BORKMAN<br>
Ĉu vi ne volas eksidi? <em>Jen</em>, — en la sofon.</p>

<p>ELLA RENTHEJM<br>
Jes, dankon. Mi bezonas sidi.</p>

<p class="staging">(Ŝi transiras dekstren, kaj eksidas en la pli antaŭan angulon de
la sofo. <b>Borkman</b> staras apud la tablo kun la manoj dorse ŝin
rigardante. Mallonga silento.)</p>

<p>ELLA RENTHEJM<br>
Estas nedireble longe de post kiam ni du renkontiĝis vizaĝon
vizaĝe, Borkman.</p>

<p>BORKMAN<br>
<span class="staging">(sombre)</span> Ege, ege longe de post tiam. Ĉiuj tiuj teruraĵoj
interkuŝas.</p>

<p>ELLA RENTHEJM<br>
Tuta homa vivo interkuŝas. Forĵetita homa vivo.</p>

<p>BORKMAN<br>
<span class="staging">(rigardas ŝin akre)</span> Forĵetita!</p>

<p>ELLA RENTHEJM<br>
Jes, ĝuste forĵetita. Por ni ambaŭ.</p>

<p>BORKMAN<br>
<span class="staging">(en malvarma komerca voĉtono)</span> Mi ankoraŭ ne konsideras mian vivon
kiel forĵetitan.</p>

<p>ELLA RENTHEJM<br>
Nu, sed <em>mia</em> vivo do?</p>

<p>BORKMAN<br>
En tio vi mem kulpas, Ella.</p>

<p>ELLA RENTHEJM<br>
<span class="staging">(kun skuiĝo)</span> Kaj <em>tion</em> diras <em>vi</em>!</p>

<p>BORKMAN<br>
Vi povus bone fariĝi feliĉa sen mi.</p>

<p>ELLA RENTHEJM<br>
Ĉu vi tion kredas?</p>

<p>BORKMAN<br>
Se vi mem volus.</p>

<p>ELLA RENTHEJM<br>
<span class="staging">(amare)</span> Jes, mi ja scias, ke aliulo staris preta por akcepti
min —</p>

<p>BORKMAN<br>
Sed lin vi rifuzis —</p>

<p>ELLA RENTHEJM<br>
Jes, mi faris.</p>

<p>BORKMAN<br>
Fojon post fojo vi rifuzis lin. Jaron post jaro —</p>

<p>ELLA RENTHEJM<br>
<span class="staging">(moke)</span> — jaron post jaro mi rifuzis la feliĉon, vi do pensas?</p>

<p>BORKMAN<br>
Vi povus bone fariĝi feliĉa ankaŭ kun <em>li</em>. Kaj tiam <em>mi</em> estus
savita.</p>

<p>ELLA RENTHEJM<br>
Vi —?</p>

<p>BORKMAN<br>
Jes, tiam vi estus min savinta, Ella.</p>

<p>ELLA RENTHEJM<br>
Kiel, vi pensas?</p>

<p>BORKMAN<br>
Li kredis, ke estas mi, kiu staris malantaŭ viaj rifuzadoj, — viaj
eternaj rifuzoj. Kaj li faris venĝon. Ĉar tion li facile povis, —
li, kiu havis en sia depono ĉiujn miajn senrezervajn, fidoplenajn
leterojn. Tiujn li uzis, — kaj tiam estis for pri mi, — ĝis plue
do. Jen, pri ĉio tio vi kulpas, Ella!</p>

<p>ELLA RENTHEJM<br>
Jen, jen, Borkman, — reale do, eble estas <em>mi</em>, kiu estas ŝuldanto
al <em>vi</em>.</p>

<p>BORKMAN<br>
Estas kiel oni tion prenas. Mi bone scias pri ĉio, por kio mi devas
danki vin. Vi igis la bienon ĉi tie, la tutan bienon, aljuĝi al vi
ĉe la aŭkcio. Disponigis la domon senlimige por mi kaj por — via
fratino. Vi prenis Erhart al vi, — zorgis por li en ĉiuj manieroj —</p>

<p>ELLA RENTHEJM<br>
— tiom longe kiom permesiĝis —</p>

<p>BORKMAN<br>
— permesiĝis de via fratino, jes. Mi neniam miksis mi en tiujn
hejmajn problemojn. — Kiel mi volis diri, — mi scias kion vi oferis
por mi kaj via fratino. Sed vi <em>povis</em> ja ankaŭ tion fari, Ella. Sed
memoru, ke estis <em>mi</em>, kiu faris vin kapabla.</p>

<p>ELLA RENTHEJM<br>
<span class="staging">(ekscitita)</span> En tio vi grande eraras, Borkman! Estis mia plej interna
kaj varma animo kaj koro por Erhart, — kaj ankaŭ por vi, <em>tio</em>
pelis min!</p>

<p>BORKMAN<br>
<span class="staging">(interrompante)</span> Kara, ni ne eniru en sentojn kaj tiaĵojn. Mi
kompreneble opinias, ke kiam vi agis, kiel vi faris, estis <em>mi</em> kiu
faris vin kapabla.</p>

<p>ELLA RENTHEJM<br>
<span class="staging">(ridetas)</span> Hm, kapabla, kapabla —</p>

<p>BORKMAN<br>
<span class="staging">(fervore)</span> Jes, ĝuste kapabla! Kiam la granda decida frapo estus
fariĝonta, — kiam mi povis ŝpari nek parencojn nek amikojn, —
kiam mi devis kapti — kaj ankaŭ kaptis la milionojn, kiuj estis
konfiditaj al mi, — tiam mi ŝparis ĉion, kio estis via, ĉion kion
vi posedis, — kvankam mi estus povinta preni kaj prunti ĝin — kaj
uzi ĝin — kiel ĉion la ceteran.</p>

<p>ELLA RENTHEJM<br>
<span class="staging">(malvarme kaj trankvile)</span> Estas vere kaj ĝuste, Borkman.</p>

<p>BORKMAN<br>
Tiel ja estas. Kaj tial, — kiam ili venis kaj prenis min, — ili
ankaŭ trovis ĉion vian netuŝita en la kelo de la banko.</p>

<p>ELLA RENTHEJM<br>
<span class="staging">(ekrigardas lin)</span> Mi ofte pensis pri tio, — — kial vi vere ŝparis
ĉion tion, kio estis mia? Kaj sole nur tion?</p>

<p>BORKMAN<br>
Kial?</p>

<p>ELLA RENTHEJM<br>
Jes, kial? Diru.</p>

<p>BORKMAN<br>
<span class="staging">(akre kaj moke)</span> Vi eble pensas, ke estis por havi ion sur kio apogi
min, se mi ne sukcesus?</p>

<p>ELLA RENTHEJM<br>
Ho ne, pri tio vi certe ne pensis dum <em>tiuj</em> tagoj.</p>

<p>BORKMAN<br>
Neniam! Mi estis tiel neskueble certa pri la venko.</p>

<p>ELLA RENTHEJM<br>
Jes, sed kial tamen —?</p>

<p>BORKMAN<br>
<span class="staging">(ŝultrotiras)</span> Je Dio, Ella, — ne estas facile memori kialojn, kiuj
estas dudek jarojn aĝaj. Mi nur memoras, ke kiam mi iris tie sola,
cerbumante pri ĉiuj tiuj grandaj entreprenoj, kiuj estus
realigindaj, ŝajnis al mi, ke mi estis anime tiel kiel mi imagis al
mi estron de aerŝipo. Jen mi vagis en sendormaj noktoj, plenigante
grandegan balonon por veli supre trans nesekura, danĝeroplena
oceano.</p>

<p>ELLA RENTHEJM<br>
<span class="staging">(ridetas)</span> Vi, kiu neniam dubis pri la venko.</p>

<p>BORKMAN<br>
<span class="staging">(senpacience)</span> La homoj <em>estas</em> tiaj, Ella. Ili kaj dubas kaj kredas
pri la sama afero. <span class="staging">(por si mem)</span> Kaj tial eble estis, kial mi ne volis
havi vin kaj la vian kun mi en la balono.</p>

<p>ELLA RENTHEJM<br>
<span class="staging">(en ekscito)</span> Kial, demandas mi! Diru, kial!</p>

<p>BORKMAN<br>
<span class="staging">(ne ŝin rigardante)</span> Oni prefere ne prenas la plej karan kun si en
tia vojaĝo.</p>

<p>ELLA RENTHEJM<br>
Vi <em>kunhavis</em> ja la plej karan en la balono. Via mema vivo de la
estonto —</p>

<p>BORKMAN<br>
La vivo ne ĉiam estas la plej kara.</p>

<p>ELLA RENTHEJM<br>
<span class="staging">(senspire)</span> Ĉu tiel estis por vi tiam?</p>

<p>BORKMAN<br>
Ŝajnas al mi tiel.</p>

<p>ELLA RENTHEJM<br>
Ke <em>mi</em> estis la plej kara, kiun vi sciis?</p>

<p>BORKMAN<br>
Jes, ŝvebas antaŭ mi io tia.</p>

<p>ELLA RENTHEJM<br>
Kaj tiam tamen estis pasintaj jaroj kaj tagoj, post kiam vi perfidis
min — kaj edzinigis alian — iun alian!</p>

<p>BORKMAN<br>
Perfidis vin, vi diras? Vi certe komprenas, ke estis pli altaj
konsideroj, — nu do, <em>aliaj</em> konsideroj, — kiuj devigis min. Sen
<em>lia</em> kunhelpo mi povus nenien veni.</p>

<p>ELLA RENTHEJM<br>
Do perfidis min pro — pli altaj konsideroj.</p>

<p>BORKMAN<br>
Mi ne povis senesti lian helpon. Kaj li postulis <em>vin</em>, kiel prezon
por la helpo.</p>

<p>ELLA RENTHEJM<br>
Kaj vi pagis la prezon. Tutplene. Sen marĉandado.</p>

<p>BORKMAN<br>
Ne havis elekton. Devis venki aŭ fali.</p>

<p>ELLA RENTHEJM<br>
<span class="staging">(rigardas lin, la lipoj tremetantaj)</span> Ĉu tio povas esti vero, kion vi
diras, ke mi estis por vi la plej kara en la mondo?</p>

<p>BORKMAN<br>
Kaj tiam kaj poste, — longe longe poste.</p>

<p>ELLA RENTHEJM<br>
Kaj vi tamen marĉandis min for. Marĉandadis pri la rajto de via amo
kun alia viro. Vendis mian amon por — por bankestra ofico!</p>

<p>BORKMAN<br>
<span class="staging">(sombre kaj kurbigite)</span> La deviga neceso estis super mi, Ella.</p>

<p>ELLA RENTHEJM<br>
<span class="staging">(ekstaras sovaĝe kaj skuite de la sofo)</span> Krimulo!</p>

<p>BORKMAN<br>
<span class="staging">(skuiĝas sed regas sin)</span> Tiun vorton mi aŭdis antaŭe.</p>

<p>ELLA RENTHEJM<br>
Ho, ne pensu ke mi aludas al tio, kion vi krimis kontraŭ leĝo kaj
juro de la lando! La utiligo, kiun vi faris de ĉiuj tiuj akcioj kaj
obligacioj — aŭ kio ajn, kio tio estis, — kiom vi pensas, ke mi
zorgas pri ĝi! Se mi havus permeson stari proksime al vi, kiam ĉio
disfalis sur vin —</p>

<p>BORKMAN<br>
<span class="staging">(streĉite)</span> Kio tiam, Ella?</p>

<p>ELLA RENTHEJM<br>
Kredu min, mi tolerus ĉion ĝoje kun vi. La malhonoron, la
ruiniĝon, — ĉion, ĉion mi helpus vin porti —</p>

<p>BORKMAN<br>
Ĉu vi tion volus? Ĉu povus?</p>

<p>ELLA RENTHEJM<br>
Kaj volus kaj povus. Ĉar tiam mi ja ne sciis pri via granda, terura
krimo —</p>

<p>BORKMAN<br>
Kiun! Al kio vi aludas?</p>

<p>ELLA RENTHEJM<br>
Mi aludas al tiu krimo, por kiu ne estas pardono —</p>

<p>BORKMAN<br>
<span class="staging">(gapas al ŝi)</span> Vi freneziĝis.</p>

<p>ELLA RENTHEJM<br>
<span class="staging">(paŝas pli proksimen)</span> Vi estas murdisto! Vi faris la grandan pekon
de morto!</p>

<p>BORKMAN<br>
<span class="staging">(retiras sin al la piano)</span> Ĉu vi freneziĝas, Ella?</p>

<p>ELLA RENTHEJM<br>
Vi mortigis la amovivon en mi. <span class="staging">(pli proksimen)</span> Ĉu vi komprenas, kion
tio signifas? Rakontiĝas en la Biblio pri enigma peko, por kiu estas
neniu pardono. Mi neniam antaŭe komprenis, kio tio estas. Nun mi
komprenas. La granda nepardonebla peko, — estas la peko murdi la
amovivon en iu homo.</p>

<p>BORKMAN<br>
Kaj tion vi diras, ke mi faris?</p>

<p>ELLA RENTHEJM<br>
Vi <em>faris</em>. Mi neniam vere komprenis, kio vere okazis al mi, antaŭ
nun ĉi tiun vesperon. Ke vi perfidis min, kaj turnis vin al Gunhild
anstataŭe, — tion mi interpretis nur kiel iun ordinaran
nestabilecon viaflanke. Kaj kiel sekvon de senkorajn artaĵojn
ŝiaflanke. Kaj mi preskaŭ pensas, ke mi malestimis vin iomete —
spite al ĉio. Sed <em>nun</em> mi vidas! Vi perfidis la virinon, kiun vi
<em>amis</em>! Min, min, min! La plej karan kion vi sciis en la mondo, tion
vi estis preta vendi por profito. <em>Tio</em> estas la duobla murdo, por
kiu vi faris vin kulpa! Murdo al via propra animo kaj al la mia!</p>

<p>BORKMAN<br>
<span class="staging">(malvarma kaj sinrega)</span> Kiel bone mi rekonas vian pasian, senbridan
animon, Ella. Estas kompreneble akcepteble por vi vidi la aferon
tiel, kiel vi faras. Vi estas ja virino. Kaj por vi aspekte ŝajnas,
ke vi ne scikonas, ne donas valoron al iu alia afero en la tuta
mondo.</p>

<p>ELLA RENTHEJM<br>
Ne, efektive mi ne faras.</p>

<p>BORKMAN<br>
Nur via propra kora afero —</p>

<p>ELLA RENTHEJM<br>
Nur ĝi! Nur ĝi! Vi pravas.</p>

<p>BORKMAN<br>
Sed vi devas memori, ke mi estas viro. Kiel virino vi estis por mi la
plej kara en la mondo. Sed kiam tamen tiel estu, unu virinon povas
anstataŭi alia —</p>

<p>ELLA RENTHEJM<br>
<span class="staging">(rigardas lin kun rideto)</span> Ĉu vi tion spertis, kiam vi estis preninta
Gunhild kiel edzinon?</p>

<p>BORKMAN<br>
Ne. Sed miaj taskoj en la vivo helpis min porti ankaŭ <em>tion.</em> Mi
volis meti sub mian potencon ĉiujn fontojn de potenco en ĉi tiu
lando. Ĉion, kion tero, montaroj kaj arbaroj kaj maro enhavis de
riĉaĵoj — tion mi volis submetigi, kaj krei regnon por mi mem, kaj
tiel bonfarton por la multaj, multaj miloj da aliuloj.</p>

<p>ELLA RENTHEJM<br>
<span class="staging">(perdita en memoro)</span> Mi konas tion. Tiom da vesperoj, kiam ni
priparolis viajn celojn —</p>

<p>BORKMAN<br>
Jes, kun vi mi povis paroli, Ella.</p>

<p>ELLA RENTHEJM<br>
Mi ŝercis pri viaj planoj, kaj demandis, ĉu vi volus veki ĉiujn la
dormantajn spiritojn de la oro.</p>

<p>BORKMAN<br>
<span class="staging">(kapsignas)</span> Mi memoras tiun esprimon. <span class="staging">(malrapide)</span> Ĉiujn la
dormantajn spiritojn de la oro.</p>

<p>ELLA RENTHEJM<br>
Sed vi ne prenis tion por ŝerco. Vi diris: “Jes, jes, Ella, estas
ĝuste tio, kion mi volas.”</p>

<p>BORKMAN<br>
Tiel ankaŭ <em>estis</em>. Kiam mi unue estus metinta la piedon en la
piedingon —. Kaj <em>tio</em> dependis tiam de unu sola viro. Li povis,
kaj li volis havigi al mi la estran oficon en la banko, — se mi
miaflanke —</p>

<p>ELLA RENTHEJM<br>
Ĝuste, jes! Se vi viaflanke rezignus pri la virino, kiun vi amis, —
kaj kiu senlime amis vin.</p>

<p>BORKMAN<br>
Mi scikonis lian konsumantan pasion por vi. Sciis ke li neniam je kiu
ajn alia kondiĉo —</p>

<p>ELLA RENTHEJM<br>
Kaj vi akceptis.</p>

<p>BORKMAN<br>
<span class="staging">(impete)</span> Jes, mi faris, Ella! Ĉar la potencavido estis tiel
nesubprema en mi, vi sciu. Kaj mi akceptis. <em>Devis</em> akcepti. Kaj li
helpis min supren duone al la logantaj altejoj, kien mi sopiris. Kaj
mi altiĝis kaj altiĝis. Jaron post jaro mi altiĝis —</p>

<p>ELLA RENTHEJM<br>
Kaj <em>mi</em> estis kvazaŭ forviŝita el via vivo.</p>

<p>BORKMAN<br>
Kaj tamen li reen renversigis min en la abismon. Pro vi, Ella.</p>

<p>ELLA RENTHEJM<br>
<span class="staging">(post mallonga, pensema silento)</span> Borkman, — ĉu ne ŝajnas al vi, ke
kvazaŭ kuŝis kondamno super nia tuta rilato?</p>

<p>BORKMAN<br>
<span class="staging">(rigardas ŝin)</span> Kondamno?</p>

<p>ELLA RENTHEJM<br>
Jes. Ĉu ne ŝajnas al vi?</p>

<p>BORKMAN<br>
<span class="staging">(maltrankvila)</span> Jes. Sed kiel vere —? <span class="staging">(ekdire)</span> Ho, Ella, — mi
baldaŭ ne plu scias, kiu pravas, — aŭ vi aŭ mi!</p>

<p>ELLA RENTHEJM<br>
Vi estas tiu, kiu pekis. Vi mortigis ĉiun homan ĝojon en mi.</p>

<p>BORKMAN<br>
<span class="staging">(timeme)</span> Tion do ne diru, Ella!</p>

<p>ELLA RENTHEJM<br>
Ĉiu ina, homa ĝojo almenaŭ. De la tempo, kiam la bildo de vi
komencis estingiĝi en mi, mi ekzistis kvazaŭ sub suneklipso. Dum
ĉiuj tiuj jaroj fariĝis por mi pli kaj pli malloge, — fine tute
neeble, ami iun vivantan estaĵon. Nek homojn, nek bestojn aŭ
plantojn. Nur tiun unu solan —</p>

<p>BORKMAN<br>
Kiun tiun unu solan —?</p>

<p>ELLA RENTHEJM<br>
Erhart, kompreneble.</p>

<p>BORKMAN<br>
Erhart —?</p>

<p>ELLA RENTHEJM<br>
Erhart, — vian, vian filon, Borkman.</p>

<p>BORKMAN<br>
Ĉu li do kuŝis tiel varme sur via koro?</p>

<p>ELLA RENTHEJM<br>
Kial alie, kredas vi, ke mi prenis lin al mi? Kaj retenis lin tiom
longe kiom mi povis? Kial?</p>

<p>BORKMAN<br>
Mi pensis, ke estis pro kompatemo. Kiel ĉio la cetera.</p>

<p>ELLA RENTHEJM<br>
<span class="staging">(en forta interna ekscito)</span> Kompatemo, vi diras! Haha! Mi neniam
sentis kompatemon — de post kiam vi perfidis min. Mi simple ne
kapablis. Se venis malriĉa, malsata infano en mian kuirejon,
frostante kaj plorante kaj petegante iom da manĝaĵo, mi igis la
kuiristinon okupiĝi pri tio. Neniam sentis iun deziron preni la
infanon al mi mem, varmigi ĝin apud mia propra forno, ĝoji vidante
ĝin satmanĝi. Kaj tia mi neniam estis en mia juneco; tion mi klare
memoras! Estas <em>vi</em>, kiu faris min dezerte malplena kaj dezerte
malfekunda interne — kaj ankaŭ ekstere!</p>

<p>BORKMAN<br>
Nur ne por Erhart.</p>

<p>ELLA RENTHEJM<br>
Ne. Ne por <em>via</em> filo. Sed cetere por ĉio, ĉio, kio vive moviĝas.
Vi fraŭdis min pri la ĝojo de patrino kaj feliĉo en la vivo. Kaj
ankaŭ pri la ĉagrenoj kaj la larmoj. Kaj <em>tio</em> estus eble la plej
korŝira perdo por mi, vi sciu.</p>

<p>BORKMAN<br>
Ĉu jenon vi diras, Ella?</p>

<p>ELLA RENTHEJM<br>
Kiu scias? Eble estus la ĉagrenoj kaj larmoj de patrino, kiuj servus
al mi plej bone. <span class="staging">(en pli forta emocio)</span> Sed mi <em>ne povis</em> rezigni pri
la perdo tiam. Tial mi prenis Erhart al mi. Gajnis lin tute. Gajnis
lian tutan, varman, fideman infanan koron por mi, — ĝis, —.
Aĥ!</p>

<p>BORKMAN<br>
Ĝis kio?</p>

<p>ELLA RENTHEJM<br>
Ĝis lia patrino, — lia karna patrino, mi aludas, reprenis lin de
mi.</p>

<p>BORKMAN<br>
Li devis ja forlasi vin. Ĉi tien al la urbo.</p>

<p>ELLA RENTHEJM<br>
<span class="staging">(tordas siajn manojn)</span> Jes, sed mi ne toleras esti forlasita, sciu! Ne
la malplenecon! Ne la perdon de la koro de via filo!</p>

<p>BORKMAN<br>
<span class="staging">(kun malica esprimo en la okuloj)</span> Hm, — ĝin vi certe ne perdis,
Ella. Oni ne facile perdas korojn al la avantaĝo de iu ĉi tie
malsupre en la — ĉambra etaĝo.</p>

<p>ELLA RENTHEJM<br>
Mi <em>estas</em> perdinta Erhart ĉi tie. Kaj <em>ŝi</em> gajnis lin reen. Aŭ
ankaŭ iu alia. Tio lumas sufiĉe el la leteroj, kiujn li foje
skribas al mi.</p>

<p>BORKMAN<br>
Sekve estas por serĉi lin hejmen al vi, ke vi venas ĉi tien?</p>

<p>ELLA RENTHEJM<br>
Jes, se <em>tio</em> estus farebla, mi —!</p>

<p>BORKMAN<br>
Farebla tio ja estas, se vi nepre volas. Ĉar <em>vi</em> havas ja la pli
grandan kaj unuan postulon pri li.</p>

<p>ELLA RENTHEJM<br>
Nu, postulo, postulo! Kion valoras postuloj ĉi tie? Se li ne venas
libervole, — mi tute ne havas lin. Kaj estas <em>tio</em>, kion mi devas!
Tuta kaj ne partigita devas mi nun havi la koron de mia infano!</p>

<p>BORKMAN<br>
Vi devas memori, ke Erhart estas en la aĝo de dudekoj. Longe vi ne
povus kalkuli reteni lian koron ne partigita, kiel vi esprimas
vin.</p>

<p>ELLA RENTHEJM<br>
<span class="staging">(kun peza rideto)</span> Ne necesus daŭri tre longe.</p>

<p>BORKMAN<br>
Ĉu ne? Mi pensis, ke tio kion vi postulas, tion vi postulas ĝis la
fino de viaj tagoj.</p>

<p>ELLA RENTHEJM<br>
Mi faras. Sed tamen tio ne bezonas daŭri tre longe.</p>

<p>BORKMAN<br>
<span class="staging">(ekmiras)</span> Kion vi diras per tio?</p>

<p>ELLA RENTHEJM<br>
Vi ja scias, ke mi estas malsana la lastajn jarojn?</p>

<p>BORKMAN<br>
Ĉu <em>vi</em>?</p>

<p>ELLA RENTHEJM<br>
Vi tion ne scias?</p>

<p>BORKMAN<br>
Ne, vere ne —</p>

<p>ELLA RENTHEJM<br>
<span class="staging">(rigardas lin en surprizo)</span> Ĉu Erhart ne rakontis tion?</p>

<p>BORKMAN<br>
En la momento mi vere tion ne memoras.</p>

<p>ELLA RENTHEJM<br>
Entute li eble ne parolis pri mi?</p>

<p>BORKMAN<br>
Jes, paroli pri vi mi pensas, ke li tamen faris. Cetere mi malofte
vidas lin. Preskaŭ neniam. Estas iu malsupre, kiu tenas lin for de
mi. For, for, vi komprenas.</p>

<p>ELLA RENTHEJM<br>
Ĉu vi scias tion certe, Borkman?</p>

<p>BORKMAN<br>
Jes certe mi scias. <span class="staging">(ŝanĝas voĉtonon)</span> Nu, sed vi do estis malsana,
Ella?</p>

<p>ELLA RENTHEJM<br>
Jes, mi estis. Kaj nun ĉi-aŭtune ĝi tiom graviĝis, ke mi devis
veni ĉi tien por paroli kun kuracistoj, kiuj estas pli lertaj.</p>

<p>BORKMAN<br>
Kaj vi eble jam parolis kun ili?</p>

<p>ELLA RENTHEJM<br>
Jes, hodiaŭ antaŭtagmeze.</p>

<p>BORKMAN<br>
Kion ili do diris?</p>

<p>ELLA RENTHEJM<br>
Ili donis al mi plenan certecon pri <em>tio</em>, kion mi longe scietis —</p>

<p>BORKMAN<br>
Nu?</p>

<p>ELLA RENTHEJM<br>
<span class="staging">(simple kaj trankvile)</span> Estas mortiga malsano, kiun mi portas,
Borkman.</p>

<p>BORKMAN<br>
Ho, vi do ne kredu tion, Ella!</p>

<p>ELLA RENTHEJM<br>
Estas malsano por kiu ne ekzistas iu helpo aŭ savo, vi sciu. La
kuracistoj scias pri neniu rimedo kontraŭ ĝi. Ili devas lasi ĝin
iri sian vojon. Povas nenion fari por haltigi ĝin. Nur iomete
mildigi, eble. Kaj <em>tio</em> ja tamen estas bona.</p>

<p>BORKMAN<br>
Ho, sed povas ankoraŭ longe daŭri, — vi fidu min.</p>

<p>ELLA RENTHEJM<br>
Povas eble daŭri tra la vintro, ili diris.</p>

<p>BORKMAN<br>
<span class="staging">(senpripense)</span> Nu jes, — la vintro ja estas longa, ĝi.</p>

<p>ELLA RENTHEJM<br>
<span class="staging">(silente)</span> Ĝi almenaŭ estas sufiĉe longa por mi.</p>

<p>BORKMAN<br>
<span class="staging">(vigle, deturnante)</span> Sed, je la mondo, el kio povus tiu malsano
evolui? Vi, kiu ja efektive vivis sane kaj saĝe —? El kio ĝi
venus?</p>

<p>ELLA RENTHEJM<br>
<span class="staging">(rigardas lin)</span> La kuracistoj pensis, ke eble mi iam travivis grandajn
animskuiĝojn.</p>

<p>BORKMAN<br>
<span class="staging">(ekflamiĝante)</span> Animskuiĝojn! Aha, mi komprenas! Estus <em>mi</em>, kiu
kulpus!</p>

<p>ELLA RENTHEJM<br>
<span class="staging">(en kreskanta ekscito)</span> Estas tro malfrue <em>tion</em> priparoli nun! Sed mi
<em>devas</em> reenhavi la solaninfanon de mia koro, antaŭ ol mi forpasos!
Estas tiel nedireble peze por mi pensi pri tio, ke mi forlasu ĉion,
kio estas vivo, — forlasi sunon kaj lumon kaj aeron, sen <em>ĉi tie</em>
postlasi unu solan, kiu volus pensi pri mi, memori min varme kaj
sopireme, — tiel kiel filo pensas kaj memoras la patrinon, kiun li
perdis.</p>

<p>BORKMAN<br>
<span class="staging">(post mallonga paŭzo)</span> Prenu lin, Ella, — se vi povos gajni lin.</p>

<p>ELLA RENTHEJM<br>
<span class="staging">(vigle)</span> Vi donas vian konsenton? Ĉu vi <em>povas?</em></p>

<p>BORKMAN<br>
<span class="staging">(sombre)</span> Jes. Kaj tio ne estas granda ofero, vi sciu. Ĉar mi tamen
ne posedas lin.</p>

<p>ELLA RENTHEJM<br>
Dankon, dankon almenaŭ por la ofero! — Sed mi havas ankoraŭ ion
por peti vin. Grandan aferon por <em>mi</em>, Borkman.</p>

<p>BORKMAN<br>
Nu, do diru.</p>

<p>ELLA RENTHEJM<br>
Vi eble trovos tion infanece de mi, — eble vi ne komprenos —</p>

<p>BORKMAN<br>
Ekdiru, — nu do diru.</p>

<p>ELLA RENTHEJM<br>
Kiam mi nun forpasos, ne estos malmulto, kion mi postlasos —</p>

<p>BORKMAN<br>
Ne, eble ne estos —</p>

<p>ELLA RENTHEJM<br>
Kaj mi intencas transporti ĉion al Erhart.</p>

<p>BORKMAN<br>
Jes, vi ja vere ne havas iun pli proksiman.</p>

<p>ELLA RENTHEJM<br>
<span class="staging">(varme)</span> Ne, mi efektive havas neniun pli proksiman ol lin.</p>

<p>BORKMAN<br>
Neniun el via propra parencaro. Vi estas la lasta.</p>

<p>ELLA RENTHEJM<br>
<span class="staging">(kapsignas malrapide)</span> Jes, tiel ĝuste estas. Kiam mi mortos, — tiam
ankaŭ mortos la nomo Renthejm. Kaj tio estas por mi sufokanta penso.
Neniiĝi el la estado — eĉ la nomo —</p>

<p>BORKMAN<br>
<span class="staging">(ekscitas)</span> Hah, — mi vidas kien vi celas!</p>

<p>ELLA RENTHEJM<br>
<span class="staging">(pasie)</span> Ne lasu tion okazi! Permesu al Erhart porti la nomon post
mi!</p>

<p>BORKMAN<br>
<span class="staging">(rigardas ŝin akre)</span> Mi komprenas vin. Vi volas liberigi mian filon
de la ŝarĝo porti la nomon de sia patro. Jen la afero.</p>

<p>ELLA RENTHEJM<br>
Neniel tio! Mi mem spite kaj ĝoje portus ĝin kune kun vi! Sed
patrino, kiu baldaŭ mortos —. Nomo ligas pli ol vi pensas kaj
scias, Borkman.</p>

<p>BORKMAN<br>
<span class="staging">(malvarme kaj fiere)</span> Bone kaj mallonge, Ella. Mi estu viro por porti
mian nomon sola.</p>

<p>ELLA RENTHEJM<br>
<span class="staging">(kaptas kaj premas liajn manojn)</span> Dankon, dankon! Nun estas plenumita
reguligo inter ni! Jes, jes, lasu nun tion! Vi bonfaris kion vi
povis. Ĉar kiam <em>mi</em> estas for el la vivo, Erhart Renthejm vivos
post mi!</p>

<p class="staging">(La tapetpordo malfermiĝas. <b>Sinjorino Borkman</b> kun la granda
tuko sur la kapo, staras en la pordaperturo.)</p>

<p>SINJORINO BORKMAN<br>
<span class="staging">(en furioza ekscito)</span> Neniam en eterneco Erhart estu nomata tiel!</p>

<p>ELLA RENTHEJM<br>
<span class="staging">(retiras sin malantaŭen)</span> Gunhild!</p>

<p>BORKMAN<br>
<span class="staging">(akre kaj minace)</span> Supren ĉi tien al mi, neniu havas permeson
veni!</p>

<p>SINJORINO BORKMAN<br>
<span class="staging">(paŝon internen)</span> Mi prenas al mi tiun permeson.</p>

<p>BORKMAN<br>
<span class="staging">(kontraŭ ŝin)</span> Kion vi volas al mi?</p>

<p>SINJORINO BORKMAN<br>
Mi volas lukti kaj batali por vi. Defendi vin kontraŭ malbonaj
potencoj.</p>

<p>ELLA RENTHEJM<br>
La plej malbonaj potencoj estas en vi mem, Gunhild!</p>

<p>SINJORINO BORKMAN<br>
<span class="staging">(malmole)</span> Lasu tion kiel estas. <span class="staging">(minace, kun levita brako)</span> Sed <em>tion</em>
mi diras, — la patran nomon li portu! Kaj portu ĝin alte antaŭen
al nova honoro! Kaj mi sola volas esti lia patrino! Mi sola! Al mi
sola estu la koro de mia filo. Al mi kaj al neniu alia.</p>

<p class="staging">(Ŝi eliras per la tapetpordo kaj fermas post si.)</p>

<p>ELLA RENTHEJM<br>
<span class="staging">(skuita kaj ekscitita)</span> Borkman, — Erhart pereos en tiu ĉi
veteraĉo. Devas okazi kompreno inter vi kaj Gunhild. Ni devas tuj
iri malsupren al ŝi.</p>

<p>BORKMAN<br>
<span class="staging">(rigardas ŝin)</span> Ni? Ankaŭ mi, vi pensas?</p>

<p>ELLA RENTHEJM<br>
Kaj vi kaj mi.</p>

<p>BORKMAN<br>
<span class="staging">(skuas la kapon)</span> Ŝi estas malmola, sciu. Malmola kiel la erco, kiun
mi iam revis rompi el la montoj.</p>

<p>ELLA RENTHEJM<br>
Do provu tion nun!</p>

<p>BORKMAN<br>
<span class="staging">(ne respondas; necerta; staras ŝin rigardante)</span></p>
</div>

<div class="acte">
<h3 class="actehead">TRIA AKTO</h3>

<p class="staging">(La sidĉambro de <b>sinjorino Borkman.</b> La lampo daŭre lumas
antaŭ la kanapotablo. Ene en la ĝardena ĉambro estas estingite kaj
mallume.)</p>

<p class="staging">(<b>Sinjorino Borkman</b>, kun tuko sur la kapo, envenas en intensa,
interna impeto tra la antaŭĉambra pordo, iras al la fenestro kaj
tiras la kurtenon iom flanken; poste ŝi iras al la kahelforno kaj
eksidas, sed baldaŭ eksaltas kaj iras por tiri la sonorigŝnuron.
Staras apud la kanapo atendante. Neniu venas. Poste ŝi denove
sonorigas; ĉi tiun fojon pli impete.)</p>

<p class="staging">(Iom poste envenas la <b>ĉambristino</b> el la antaŭa ĉambro. Ŝi
aspektas malbonhumore kaj dormeme, kaj aspekte ŝi vestis sin en tuta
rapideco.)</p>

<p>SINJORINO BORKMAN<br>
<span class="staging">(senpacience)</span> Kie vi do estas, Malene? Jen mi sonorigis du
fojojn!</p>

<p>ĈAMBRISTINO<br>
Jes, sinjorino, mi ja aŭdis.</p>

<p>SINJORINO BORKMAN<br>
Kaj vi tamen ne venas.</p>

<p>ĈAMBRISTINO<br>
<span class="staging">(malgajhumora)</span> Unue mi devus ja surmeti kelkajn vestaĵojn, mi
scias.</p>

<p>SINJORINO BORKMAN<br>
Jes. Vi devas vesti vin konvene. Kaj vi tuj kuru por serĉi mian
filon.</p>

<p>ĈAMBRISTINO<br>
<span class="staging">(rigardas ŝin en surprizo)</span> Ĉu mi serĉu la studenton?</p>

<p>SINJORINO BORKMAN<br>
Jes, vi nur diru, ke li tuj revenu al mi, ĉar mi volas paroli kun
li.</p>

<p>ĈAMBRISTINO<br>
<span class="staging">(acide grumblante)</span> Do pli bone ke mi veku la veturigiston ĉe la
administranto.</p>

<p>SINJORINO BORKMAN<br>
Kial tio?</p>

<p>ĈAMBRISTINO<br>
Por ke li jungu antaŭ la sledo. Tia terura, neĝa vetero kia estas
ĉi-vespere.</p>

<p>SINJORINO BORKMAN<br>
Ho, tio ne gravas. Nur rapidiĝu! Estas ja tute proksime trans la
angulo.</p>

<p>ĈAMBRISTINO<br>
Tamen, sinjorino, ja ne estas tuj ĉe la angulo, tio.</p>

<p>SINJORINO BORKMAN<br>
Jes, efektive estas. Ĉu vi ne scias, kie situas la vilao de advokato
Hinkels?</p>

<p>ĈAMBRISTINO<br>
<span class="staging">(moke)</span> Ho ĉu, estas <em>tie</em>, ke la studento estas ĉi-vespere?</p>

<p>SINJORINO BORKMAN<br>
<span class="staging">(ekmiras)</span> Jes, kie li alie estus?</p>

<p>ĈAMBRISTINO<br>
<span class="staging">(formas iun rideton)</span> Ne, mi nur pensis, ke li estas kie li kutimas,
mi.</p>

<p>SINJORINO BORKMAN<br>
Kie, vi pensas.</p>

<p>ĈAMBRISTINO<br>
Ĉe tiu sinjorino Wilton, kiel oni nomas ŝin.</p>

<p>SINJORINO BORKMAN<br>
Sinjorino Wilton? Mia filo ja ne tiel ofte kutimas fari vizitojn
<em>tie.</em></p>

<p>ĈAMBRISTINO<br>
<span class="staging">(duone murmurante)</span> Ŝajne ili diras, ke li venas tien ĉiutage.</p>

<p>SINJORINO BORKMAN<br>
Estas nur babilaĵo, Malene. Nun do, iru al advokato Hinkels, kaj
serĉu lin.</p>

<p>ĈAMBRISTINO<br>
<span class="staging">(rektigas la nukon)</span> Jes, je Dio; mi do iros.</p>

<p class="staging">(Ŝi volas eliri tra la antaŭĉambro. En la sama momento tiu
pordo malfermiĝas. <b>Ella Renthejm</b> kaj <b>Borkman</b> aperas sur la
sojlo.)</p>

<p>SINJORINO BORKMAN<br>
<span class="staging">(ŝancelas paŝon malantaŭen)</span> Kion tio ĉi signifu!</p>

<p>ĈAMBRISTINO<br>
<span class="staging">(timigita, senpere plektas la manojn)</span> Ho Jesuo do!</p>

<p>SINJORINO BORKMAN<br>
<span class="staging">(flustras al la <b>ĉambristino</b>)</span> Diru, ke li venu tujtuje!</p>

<p>ĈAMBRISTINO<br>
<span class="staging">(mallaŭte)</span> Jes ja, sinjorino.</p>

<p class="staging">(<b>Ella Renthejm</b> kaj, post ŝi, <b>Borkman</b> venas en la ĉambron. La
<b>ĉambristino</b> ŝteliras malantaŭ ili tra la pordo kaj fermas post
si.)</p>

<p class="staging">(Mallonga paŭzo.)</p>

<p>SINJORINO BORKMAN<br>
<span class="staging">(denove sinrega, turnas sin al <b>Ella</b>)</span> Kion li volas ĉi tie malsupre
ĉe mi?</p>

<p>ELLA RENTHEJM<br>
Li volas provi atingi al iu kompreno kun vi, Gunhild.</p>

<p>SINJORINO BORKMAN<br>
Tion li neniam antaŭe provis.</p>

<p>ELLA RENTHEJM<br>
Ĉi-vespere li volas.</p>

<p>SINJORINO BORKMAN<br>
La lastan fojon kiam ni staris vidalvide — estis en la tribunalo.
Tiam mi alvokiĝis por doni klarigon —</p>

<p>BORKMAN<br>
<span class="staging">(proksimiĝas)</span> Kaj ĉi-vespere estas <em>mi</em>, kiu volas doni
klarigon.</p>

<p>SINJORINO BORKMAN<br>
<span class="staging">(rigardas lin)</span> <em>Vi!</em></p>

<p>BORKMAN<br>
Ne pri tio, kion mi krimis. Ĉar <em>tion</em> konas ja la tuta mondo.</p>

<p>SINJORINO BORKMAN<br>
<span class="staging">(tiras amaran sopiron)</span> Jes, estas vera vorto. La tuta mondo konas
tion.</p>

<p>BORKMAN<br>
Sed ĝi ne scias <em>kial</em> mi krimis. Kial mi <em>devis</em> krimi. La homoj ne
komprenas, ke mi <em>devis</em>, ĉar mi estis mi mem, — mi estis John
Gabriel Borkman, — kaj neniu alia. Kaj estas pri <em>tio</em>, ke mi provos
doni al vi klarigon.</p>

<p>SINJORINO BORKMAN<br>
<span class="staging">(skuas la kapon)</span> Ne utilas. Instigoj neniun absolvas. Impulsoj ankaŭ
ne.</p>

<p>BORKMAN<br>
En propraj okuloj ili povas absolvi.</p>

<p>SINJORINO BORKMAN<br>
<span class="staging">(repuŝe svingas la manon)</span> Ho, lasu tion! Mi sufiĉe pensis pri tiuj
viaj sombraj aferoj.</p>

<p>BORKMAN<br>
Ankaŭ mi. Dum la kvin senfinaj jaroj en la ĉelo — kaj aliloke —
mi havis tempon por tio. Kaj en la ok jaroj supre en la salono mi
havis ankoraŭ pli bonan tempon. Mi trapasis la tutan proceson por
nova traktado — por mi mem. Fojon post fojo mi trapasis ĝin. Mi
estis mia propra akuzanto, mia propra defendanto kaj mia propra
juĝisto. Pli nepartia ol kiu ajn alia, — tion mi kuraĝas diri. Mi
paŝadis tie supre sur la salona planko kaj turnis kaj renversis
ĉiun opan el miaj faroj. Rigardis ilin de antaŭe kaj malantaŭe
same senindulge, same senkompateme, kiel kiu ajn advokato. Kaj la
jura rezulto al kiu mi ĉiam revenas, estas <em>tiu</em>, ke la sola
kontraŭ kiu mi krimis, — estas mi mem.</p>

<p>SINJORINO BORKMAN<br>
Kaj ĉu do kontraŭ mi? Kaj kontraŭ via filo?</p>

<p>BORKMAN<br>
Vi kaj li enteniĝas en tio, pri kio mi pensas, kiam mi diras mi
mem.</p>

<p>SINJORINO BORKMAN<br>
Kaj la multaj centoj da aliuloj, do? Tiuj, kiujn homoj diras, ke vi
ruinigis?</p>

<p>BORKMAN<br>
<span class="staging">(pli impete)</span> Mi havis la potencon! Kaj aldone la nesubigeblan vokon
ene en mi tiam! La ligitaj milionoj kuŝis dise en la lando, profunde
en la montoj, kaj vokis min! Kriis al mi por liberigo! Sed neniu el
la aliuloj aŭdis tion. Nur mi sola.</p>

<p>SINJORINO BORKMAN<br>
Jes, por brulstampo por la nomo Borkman.</p>

<p>BORKMAN<br>
Mi dezirus scii, mi, se la aliuloj havus la potencon, ĉu ili ne agus
ĝuste kiel mi?</p>

<p>SINJORINO BORKMAN<br>
Neniu, neniu krom vi farus tion.</p>

<p>BORKMAN<br>
Eble ne. Sed tiam estus tial, ĉar ili ne havus talentojn kiel mi.
Kaj se ili <em>estus</em> tion farinta, ili ne tion farus kun <em>miaj</em> celoj.
La ago tiuokaze fariĝus iu alia. — Bone kaj mallonge, mi absolvis
min mem.</p>

<p>ELLA RENTHEJM<br>
<span class="staging">(mole kaj pete)</span> Ho, sed ĉu vi kuraĝas diri tion tiel sekure,
Borkman?</p>

<p>BORKMAN<br>
<span class="staging">(kapsignas)</span> Absolvis min <em>tiurilate.</em> Sed jen venas la granda,
premanta memkulpigo.</p>

<p>SINJORINO BORKMAN<br>
Kiu estas <em>ĝi</em>?</p>

<p>BORKMAN<br>
Mi pasigis tie supre forĵetante tute ok valorajn jarojn de mia vivo!
La saman tagon kiam mi liberiĝis, mi estus devinta eliri en la
realan vivon, — elen en la feromalmolan, senrevigan realecon! Mi
estus devinta komenci de malsupre kaj denove svingi min al la
altejoj, — pli alten ol iam antaŭe, — spite al tio, kio kuŝas
intermeze.</p>

<p>SINJORINO BORKMAN<br>
Ho, fariĝus nur vivi la saman vivon denove, — kredu min.</p>

<p>BORKMAN<br>
<span class="staging">(skuas la kapon, kaj rigardas ŝin instrue)</span> Nenio nova okazos. Sed
<em>tio</em> kio <em>estas okazinta</em>, tio ankaŭ ne ripetiĝas. Estas la okulo,
kiu ŝanĝas la agon. La renaskita okulo ŝanĝas la malnovan agon.
<span class="staging">(interrompante)</span> Nu, tion vi ne komprenas.</p>

<p>SINJORINO BORKMAN<br>
<span class="staging">(mallonge)</span> Ne, tion mi ne komprenas.</p>

<p>BORKMAN<br>
Ne, <em>tio</em> estas ĝuste la kondamno, ke mi neniam trovis komprenon ĉe
unu sola homa animo.</p>

<p>ELLA RENTHEJM<br>
<span class="staging">(rigardas lin)</span> Neniam, Borkman?</p>

<p>BORKMAN<br>
Escepte ĉe unu — eble. Antaŭ longe, longe. En la tagoj kiam mi
pensis, ke mi ne bezonas komprenon. Alie, poste, neniam ĉe iu ajn!
Neniun havis mi, por esti sufiĉe atentema por ekstari kaj voki min,
— sonorigi por mi kiel matena horloĝo, — instigi min al memfida
laboro denove —.Kaj ankaŭ presi en min, ke mi nenion neripareblan
estas farinta.</p>

<p>SINJORINO BORKMAN<br>
<span class="staging">(ridas moke)</span> Nu, <em>tion</em> vi tamen bezonas esti enpresinta de
ekstere.</p>

<p>BORKMAN<br>
<span class="staging">(en ŝvelanta kolero)</span> Jes, kiam la tuta mondo ĥore siblas, ke mi
estas tia nerestarigebla persono, povas veni momentoj super min, kiam
mi mem estas proksima al tion kredi. <span class="staging">(levas la kapon)</span> Sed jen denove
kreskas mia interna, venkanta konscio. Kaj <em>ĝi</em> absolvas min!</p>

<p>SINJORINO BORKMAN<br>
<span class="staging">(rigardas lin malmole)</span> Kial vi neniam venis al <em>mi</em> por demandi pri
tio kion vi nomas kompreno?</p>

<p>BORKMAN<br>
Ĉu utilus — se mi estus veninta al vi?</p>

<p>SINJORINO BORKMAN<br>
<span class="staging">(svingas la manon rifuzante)</span> Vi neniam amis ion ekster vi mem, —
<em>tio</em> estas la kerno en la tuto.</p>

<p>BORKMAN<br>
<span class="staging">(fiere)</span> Mi amis la potencon —</p>

<p>SINJORINO BORKMAN<br>
La potencon, jes!</p>

<p>BORKMAN<br>
— la potencon krei homan feliĉon vaste, vaste ĉirkaŭ mi!</p>

<p>SINJORINO BORKMAN<br>
Vi iam havis potencon fari <em>min</em> feliĉa. Ĉu vi uzis ĝin por
tio?</p>

<p>BORKMAN<br>
<span class="staging">(sen ŝin rigardante)</span> Plej ofte kelkiuj subfalas — en
ŝiprompiĝo.</p>

<p>SINJORINO BORKMAN<br>
Kaj via propra filo! Ĉu vi uzis vian potencon — aŭ ĉu vi vivis
kaj agis por fari <em>lin</em> feliĉa?</p>

<p>BORKMAN<br>
Lin mi ne konas.</p>

<p>SINJORINO BORKMAN<br>
Ne, tio estas vero. Vi eĉ ne konas lin.</p>

<p>BORKMAN<br>
<span class="staging">(malmole)</span> Por tio vi, — vi, lia patrino, prizorgis.</p>

<p>SINJORINO BORKMAN<br>
<span class="staging">(rigardas lin; kun alteco en la esprimo)</span> Ho, vi ne scias, kion <em>mi</em>
prizorgis.</p>

<p>BORKMAN<br>
Vi?</p>

<p>SINJORINO BORKMAN<br>
Jes, ĝuste mi. Mi sola.</p>

<p>BORKMAN<br>
Do diru.</p>

<p>SINJORINO BORKMAN<br>
Vian reputacion mi prizorgis.</p>

<p>BORKMAN<br>
<span class="staging">(kun mallonga, seka rido)</span> Mia reputacio? Jen, jen! Aspektas ja
kvazaŭ mi jam estus morta.</p>

<p>SINJORINO BORKMAN<br>
<span class="staging">(akcentite)</span> Tia vi ja estas.</p>

<p>BORKMAN<br>
<span class="staging">(malrapide)</span> Jes, vi eble pravas en tio. <span class="staging">(ekscite)</span> Sed ne, ne! Ne
ankoraŭ! Mi estis tiel proksima, proksima al tio. Sed nun mi
vekiĝis. Saniĝis denove. Atendas ankoraŭ vivo antaŭ mi. Mi povas
vidi tiun novan, lumantan vivon, kiu fermentas kaj atendas — Kaj
certe ankaŭ vi vidos tion.</p>

<p>SINJORINO BORKMAN<br>
<span class="staging">(suprenlevas la manon)</span> Ne revu pli pri vivo! Tenu vin trankvila, tie
kie vi kuŝas!</p>

<p>ELLA RENTHEJM<br>
<span class="staging">(indigne)</span> Gunhild! Gunhild, — kiel vi do povas voli —!</p>

<p>SINJORINO BORKMAN<br>
<span class="staging">(ne ŝin aŭskultante)</span> Mi volas starigi la monumenton sur la
tombon.</p>

<p>BORKMAN<br>
La hontomonumenton vi certe pripensas.</p>

<p>SINJORINO BORKMAN<br>
<span class="staging">(kreskanta animskuiĝo)</span> Ho ne, ne estu iu monumento el ŝtono aŭ
metalo. Kaj neniu ekhavu la rajton gravuri mokeman enskribaĵon en la
monumenton, kiun mi starigos. Tie estos plantata kvazaŭ aro da
vivanta heĝo, el arboj kaj arbustoj dense, dense ĉirkaŭ via tomba
vivo. Tie kovriĝos ĉio la malluma, kiu iam <em>estis</em>. Kaŝiĝos en
forgeso por la okuloj de la homoj John Gabriel Borkman.</p>

<p>BORKMAN<br>
<span class="staging">(raŭke kaj tranĉe)</span> Kaj <em>tiun</em> amoverkon <em>vi</em> volas plenumi?</p>

<p>SINJORINO BORKMAN<br>
Ne per propraj fortoj. Pri tio mi ne kuraĝas pensi. Sed mi edukis
helpanton por meti sian vivon sole en tion ĉi. <em>Li</em> trapasu sian
vivon en pureco kaj alteco kaj lumo, tiel ke via propra mineja vivo
fariĝos kvazaŭ estingita ĉi tie supre sur la tero!</p>

<p>BORKMAN<br>
<span class="staging">(sombre kaj minace)</span> Ĉu al Erhart vi aludas, do diru tuj.</p>

<p>SINJORINO BORKMAN<br>
<span class="staging">(lin rigardante firme en la okulojn)</span> Jes, estas Erhart. Mia filo. Li,
pri kiu vi volas rezigni — kiel pentofaro por viaj propraj agoj.</p>

<p>BORKMAN<br>
<span class="staging">(kun okulĵeto al <b>Ella</b>)</span> Kiel pentofaro por mia plej peza peko.</p>

<p>SINJORINO BORKMAN<br>
<span class="staging">(rifuzante)</span> Peko kontraŭ fremdulo nur. Memoru la pekon kontraŭ
<em>mi</em>! <span class="staging">(rigardas moke al ili ambaŭ)</span> Sed li ne obeas vin! Kiam mi
vokos lin en mia mizero, li venos! Ĉar estas ĉe <em>mi</em> ke li volas
esti! Ĉe mi kaj neniam ĉe iu alia — <span class="staging">(subite aŭskultas kaj krias)</span>
Jen mi aŭdas lin. Jen li estas, — jen li estas! Erhart!</p>

<p class="staging">(<b>Erhart Borkman</b> abrupte malferma tiras la enirejan pordon, kaj
venas en la ĉambron. Li estas vestita en surtuto kaj havas ĉapelon
sur la kapo.)</p>

<p>ERHART<br>
<span class="staging">(pala kaj timema)</span> Panjo do, — kio je Dio —!</p>

<p class="staging">(Li vidas <b>Borkman</b>, kiu staras apud la pordo de la ĝardena
ĉambro, skuiĝas kaj deprenas la ĉapelon.)</p>

<p>ERHART<br>
<span class="staging">(silentas momenton; poste li demandas:)</span> Kion vi do volas al mi,
panjo? Kio okazis?</p>

<p>SINJORINO BORKMAN<br>
<span class="staging">(vaste etendas la brakojn al li)</span> Mi volas vidi vin, Erhart! Mi volas
havi vin ĉe mi — ĉiam!</p>

<p>ERHART<br>
<span class="staging">(balbutante)</span> Havi min —? Ĉiam! Al kio vi aludas per tio?</p>

<p>SINJORINO BORKMAN<br>
Havi vin, havi vin, mi volas! Ĉar estas iuj, kiuj volas preni vin
for de mi!</p>

<p>ERHART<br>
<span class="staging">(cedas paŝon)</span> Ah, — vi do scias!</p>

<p>SINJORINO BORKMAN<br>
Jes. Ĉu ankaŭ <em>vi</em> scias.</p>

<p>ERHART<br>
<span class="staging">(ekmiras kaj rigardas ŝin)</span> Ĉu <em>mi</em> scias? Jes, kompreneble —</p>

<p>SINJORINO BORKMAN<br>
Aha, interkonsentita ludo! Malantaŭ mia dorso. Erhart, Erhart!</p>

<p>ERHART<br>
<span class="staging">(rapide)</span> Panjo, diru kio estas, kion vi scias!</p>

<p>SINJORINO BORKMAN<br>
Mi scias ĉion. Mi scias, ke via onklino estas veninta por forpreni
vin de mi.</p>

<p>ERHART<br>
Onklino Ella!</p>

<p>ELLA RENTHEJM<br>
Ho, aŭskultu nun iomete <em>min</em>, Erhart!</p>

<p>SINJORINO BORKMAN<br>
<span class="staging">(daŭrante)</span> Ŝi volas, ke mi cedu vin al ŝi. Ŝi volas esti por vi
en la loko de patrino, Erhart! Ŝi volas, ke vi estu ŝia filo kaj ne
la mia de nun. Volas ke vi heredu ĉion post ŝi. Demeti vian nomon,
kaj anstataŭe preni la ŝian!</p>

<p>ERHART<br>
Onklino Ella, ĉu tio ĉi estas vero?</p>

<p>ELLA RENTHEJM<br>
Jes, estas vero.</p>

<p>ERHART<br>
Mi sciis eĉ ne vorton pri tiaĵo antaŭ nun. Kial volas vi havi min
reen al vi?</p>

<p>ELLA RENTHEJM<br>
Ĉar mi sentas, ke mi perdas vin ĉi tie.</p>

<p>SINJORINO BORKMAN<br>
<span class="staging">(malmole)</span> Pro <em>mi</em> vi perdas lin — jes! Kaj tio estas en ordo,
tio.</p>

<p>ELLA RENTHEJM<br>
<span class="staging">(rigardas lin pete)</span> Erhart, mi ne povas elteni perdi vin. Ĉar sciu,
ke mi estas soleca, — mortanta homo.</p>

<p>ERHART<br>
Mortanta —?</p>

<p>ELLA RENTHEJM<br>
Jes, mortanta. Ĉu vi volas esti kun mi ĝis la fino? Ligi vin tute
al mi? Esti por mi, kvazaŭ vi estus mia propra infano —</p>

<p>SINJORINO BORKMAN<br>
<span class="staging">(interrompante)</span> — kaj perfidi vian patrinon kaj eble ankaŭ vian
taskon en la vivo? Ĉu vi tion volas, Erhart?</p>

<p>ELLA RENTHEJM<br>
Mi estas kondamnita al forpaso. Respondu al mi, Erhart.</p>

<p>ERHART<br>
<span class="staging">(varme; kortuŝite)</span> Onklino Ella, — vi estis al mi nedireble bona.
Ĉe vi eblis por mi elkreski en la plej plena, senzorga sento de
feliĉo, kiun mi kredas, ke povas esti en la vivo de iu infano —</p>

<p>SINJORINO BORKMAN<br>
Erhart, Erhart!</p>

<p>ELLA RENTHEJM<br>
Ho, kiel benate, ke vi povas tion vidi tiel ankoraŭ!</p>

<p>ERHART<br>
— sed mi ne povas oferi min por vi nun. Neeblas por mi tiel tute kaj
plene fariĝi kiel filo por vi —</p>

<p>SINJORINO BORKMAN<br>
<span class="staging">(triumfe)</span> Ha, mi ja sciis! Vi ne ricevos lin! Vi ne ricevos lin,
Ella!</p>

<p>ELLA RENTHEJM<br>
<span class="staging">(peze)</span> Mi vidas. Vi regajnis lin.</p>

<p>SINJORINO BORKMAN<br>
Jes, jes, — mia li estas, kaj mia li restas! Erhart, — ĉu ne,
filo, — ni du havas ankoraŭ iom da vojo por iri kune, ni.</p>

<p>ERHART<br>
<span class="staging">(luktanta kun si mem)</span> Panjo, — mi tamen diru al vi malkaŝe —</p>

<p>SINJORINO BORKMAN<br>
<span class="staging">(streĉe)</span> Nu?</p>

<p>ERHART<br>
Fariĝos tamen nur mallonga vojo, kiun mi iros kune kun vi,
panjo.</p>

<p>SINJORINO BORKMAN<br>
<span class="staging">(staras kiel frapita)</span> Kion vi aludas per tio?</p>

<p>ERHART<br>
<span class="staging">(prenante kuraĝon)</span> Je Dio, panjo, — mi estas ja juna! Sentiĝas al
mi, ke la ĉambra aero ĉi tie fine tute sufokus min.</p>

<p>SINJORINO BORKMAN<br>
Ĉi tie — ĉe mi!</p>

<p>ERHART<br>
Jes, ĉi tie ĉe vi, panjo!</p>

<p>ELLA RENTHEJM<br>
Do venu kun mi, Erhart!</p>

<p>ERHART<br>
Ho, onklino Ella, ne estas hareton pli bone ĉe vi. Estas alimaniere
<em>tie</em>. Sed <em>tamen</em> ne pli bone. Ne pli bone por <em>mi</em>. Estas rozoj kaj
lavendoj, — ĉambra aero, ankaŭ tie!</p>

<p>SINJORINO BORKMAN<br>
<span class="staging">(skuita, sed kun batalakirita memrego)</span> Ĉambra aero ĉe via patrino,
vi diras!</p>

<p>ERHART<br>
<span class="staging">(en kreskanta senpacienco)</span> Jes, mi ne scias kiel alie nomi tion.
Ĉiun tiun malsanecan zorgon kaj — kaj diigon — aŭ kio ĝi estas.
Mi ne eltenas tion pli longe!</p>

<p>SINJORINO BORKMAN<br>
<span class="staging">(rigardas lin profunde serioze)</span> Ĉu vi forgesas al kio vi dediĉis
vian vivon, Erhart?</p>

<p>ERHART<br>
<span class="staging">(ekkrie)</span> Ho, diru prefere al kio <em>vi</em> dediĉis mian vivon! Vi, vi
estis mia volo! Mi mem neniam rajtis havi iun! Sed nun mi <em>ne povas</em>
plu porti tiun jugon! Mi estas juna! Memoru bone tion, patrino! <span class="staging">(kun
ĝentila, indulgema rigardo al <b>Borkman</b>)</span> Mi ne povas dediĉi mian
vivon al pentofaro por iu alia. Kiu ajn kiu tiu aliulo estus.</p>

<p>SINJORINO BORKMAN<br>
<span class="staging">(kaptita de kreskanta timo)</span> Kiu estas tiu, kiu ŝanĝis vin,
Erhart?</p>

<p>ERHART<br>
<span class="staging">(trafita)</span> Kiu —? Ĉu ne povus esti mi mem, kiu —?</p>

<p>SINJORINO BORKMAN<br>
Ne, ne, ne! Vi estas veninta sub fremdajn potencojn. Vi ne plu estas
sub tiu de via patrino. Kaj ankaŭ ne sub tiu de via — via nutra
patrino.</p>

<p>ERHART<br>
<span class="staging">(kun aldevigita spito)</span> Mi estas sub mia propra potenco, mi, panjo!
Kaj ankaŭ sub mia propra volo!</p>

<p>BORKMAN<br>
<span class="staging">(antaŭen al <b>Erhart</b>)</span> Do eble fine venis mi en la vico.</p>

<p>ERHART<br>
<span class="staging">(fremde kaj formale ĝentile)</span> Kiel —? Kiel patro opinias?</p>

<p>SINJORINO BORKMAN<br>
<span class="staging">(moke)</span> Jes, pri tio ankaŭ mi demandas.</p>

<p>BORKMAN<br>
<span class="staging">(daŭrigante seninterrompe)</span> Aŭskultu, Erhart, — ĉu vi do volas iri
kun via patro? Ne estas tra la vivoago de aliulo, ke homo povas trovi
restarigon por sia falo. Tiaĵo estas nur vanaj revoj, pri kiuj
fabeliĝis por vi — ĉi tie malsupre en la ĉambra aero. Eĉ se vi
volus aranĝi vian vivon por vivi kiel ĉiuj la sanktuloj kune — tio
nenion utilus al mi.</p>

<p>ERHART<br>
<span class="staging">(formale; respekte)</span> Estas vero kiel dirite.</p>

<p>BORKMAN<br>
Jes, estas. Kaj ankaŭ ne utilus, se mi min fordonus al velko en
pentofaro kaj rompanta humiligo. Mi provis helpi min trae per revoj
kaj espero — en ĉiuj tiuj ĉi jaroj. Sed tiaĵo ne taŭgas por mi.
Kaj nun mi volas elen el la revoj.</p>

<p>ERHART<br>
<span class="staging">(kapklinas facile)</span> Kaj kion volas — kion volas do patro fari?</p>

<p>BORKMAN<br>
Restarigi min mem, mi volas. Rekomenci de malsupre. Estas nur per sia
nuntempo kaj sia venonta tempo ke homo povas pentofari por la
pasinteco. Tra laboro, — tra senĉesa laboro por ĉio tio, kio en la
juneco staris por mi kiel la vera vivo. Sed <em>nun</em> milfojojn pli alte
ol tiam. Erhart, — ĉu vi volas esti kun mi, kaj helpi min pri tiu
ĉi nova vivo?</p>

<p>SINJORINO BORKMAN<br>
<span class="staging">(averte levas la manon)</span> Ne faru, Erhart!</p>

<p>ELLA RENTHEJM<br>
<span class="staging">(varme)</span> Jes, jes, faru! Ho, helpu lin, Erhart!</p>

<p>SINJORINO BORKMAN<br>
Kaj al <em>tio vi</em> konsilas? Vi, la soleca, — la mortanta.</p>

<p>ELLA RENTHEJM<br>
Estu sensignife pri mi.</p>

<p>SINJORINO BORKMAN<br>
Jes, se nur ne estas <em>mi</em>, kiu prenas lin de vi.</p>

<p>ELLA RENTHEJM<br>
Ĝuste tiel, Gunhild.</p>

<p>BORKMAN<br>
Ĉu vi volas. Erhart?</p>

<p>ERHART<br>
<span class="staging">(en embarasa ĝemo)</span> Patro, — mi ne povas nun. Estas tute neeble!</p>

<p>BORKMAN<br>
Sed kion vi do fine volas?</p>

<p>ERHART<br>
<span class="staging">(ekflamante)</span> Mi estas juna! Mi volas fojon vivi la vivon ankaŭ mi!
Mian propran vivon volas mi vivi!</p>

<p>ELLA RENTHEJM<br>
Ne volas oferi kelkajn mallongajn monatojn por lumigi por povra,
estingiĝanta homa vivo?</p>

<p>ERHART<br>
Onklino, mi ne <em>povas</em>, eĉ se mi ege volus.</p>

<p>ELLA RENTHEJM<br>
Ne por iu, kiu nedireble amas vin?</p>

<p>ERHART<br>
Vere kiel mi vivas, onklino Ella, — mi ne povas.</p>

<p>SINJORINO BORKMAN<br>
<span class="staging">(rigardas lin akre)</span> Kaj eĉ via patrino ne plu ligas vin nun.</p>

<p>ERHART<br>
Mi ĉiam volas ami vin, panjo. Sed mi ne povas daŭre vivi por vi
sola. Ĉar ne estas vivo por mi, tio ĉi.</p>

<p>BORKMAN<br>
Do venu tamen ligi vin al mi! Ĉar vivo, tio estas laboro, tio,
Erhart. Venu, kaj ni du eliru en la vivon por labori kune!</p>

<p>ERHART<br>
<span class="staging">(pasie)</span> Jes, sed mi ne <em>volas</em> labori <em>nun</em>! Ĉar mi estas <em>juna</em>!
Neniam mi sciis ke mi tia estas. Sed nun <em>mi</em> tion sentas fluanta
varme tra mi. Mi ne <em>volas</em> labori! Nur vivi, vivi, vivi!</p>

<p>SINJORINO BORKMAN<br>
<span class="staging">(kun scietanta ekkrio)</span> Erhart, — por kio volas vi vivi!</p>

<p>ERHART<br>
<span class="staging">(kun brilaj okuloj)</span> Por la feliĉo, panjo!</p>

<p>SINJORINO BORKMAN<br>
Kaj kie vi pensas trovi <em>ĝin</em>?</p>

<p>ERHART<br>
Mi jam <em>trovis</em> ĝin!</p>

<p>SINJORINO BORKMAN<br>
<span class="staging">(ekkrias)</span> Erhart —!</p>

<p class="staging">(<b>Erhart</b> iras rapide kaj malfermas la antaŭĉambran pordon.)</p>

<p>ERHART<br>
<span class="staging">(vokas eksteren)</span> Fanny, — nun vi povas enveni!</p>

<p class="staging">(<b>Sinjorino Wilton</b> en supervestaĵoj, aperas sur la sojlo.)</p>

<p>SINJORINO BORKMAN<br>
<span class="staging">(kun plektitaj manoj)</span> Sinjorino Wilton —!</p>

<p>SINJORINO WILTON<br>
<span class="staging">(iom timema; kun demanda rigardo al <b>Erhart</b>)</span> Ĉu mi do —?</p>

<p>ERHART<br>
Jes, nun vi povas enveni. Mi ĉion diris.</p>

<p class="staging">(<b>Sinjorino Wilton</b> envenas en la ĉambron. <b>Erhart</b> fermas la
pordon post ŝi. Ŝi klinas sin formale por <b>Borkman</b>, kiu mute
resalutas.)</p>

<p class="staging">(Mallonga paŭzo.)</p>

<p>SINJORINO WILTON<br>
<span class="staging">(kun mallaŭta, sed firma voĉo)</span> La vorto do estas dirita. Kaj sekve
mi ja povas scii, ke mi staras ĉi tie kiel iu, kiu okazigis grandan
malfeliĉon en la domo.</p>

<p>SINJORINO BORKMAN<br>
<span class="staging">(malrapide; rigardas ŝin rigide)</span> Vi frakasis la lastan restaĵon de
tio, por kio mi povus vivi. <span class="staging">(ekdire)</span> Sed tio ĉi, — estas ja tamen
tute neebla!</p>

<p>SINJORINO WILTON<br>
Mi bone komprenas, ke ĝi aspektas al vi neeble, sinjorino
Borkman.</p>

<p>SINJORINO BORKMAN<br>
Jes, tion vi do povus diri al vi mem, ke estas neeble. Aŭ ĉu —?</p>

<p>SINJORINO WILTON<br>
Mi prefere dirus, ke estas tute absurde. Sed tamen tiel estas.</p>

<p>SINJORINO BORKMAN<br>
<span class="staging">(turnas sin)</span> Ĉu tio ĉi estas tute serioza, Erhart?</p>

<p>ERHART<br>
Tio ĉi estas por mi la feliĉo, panjo. La tuta, granda, rava feliĉo
de la vivo. Mi ne povas diri al vi ion alian.</p>

<p>SINJORINO BORKMAN<br>
<span class="staging">(al <b>sinjorino Wilton</b>; premante la manojn)</span> Ho, kiel vi sorĉis kaj
logis mian malfeliĉan filon!</p>

<p>SINJORINO WILTON<br>
<span class="staging">(kun fiera postĵeto de la kapo)</span> Tion mi ne faris.</p>

<p>SINJORINO BORKMAN<br>
Vi ne faris, ĉu vi diras!</p>

<p>SINJORINO WILTON<br>
Ne. Mi nek sorĉis nek logis lin. Libervole Erhart venis al mi. Kaj
libervole mi renkontis lin duonvoje.</p>

<p>SINJORINO BORKMAN<br>
<span class="staging">(rigardas ŝin moke de supre malsupren)</span> Jes <em>vi</em>, jes! Tion mi vere
kredas.</p>

<p>SINJORINO WILTON<br>
<span class="staging">(sinrege)</span> Sinjorino Borkman, — ekzistas potencoj en la homa vivo,
kiujn vi aspekte ne precipe konas.</p>

<p>SINJORINO BORKMAN<br>
Kiuj potencoj, se mi kuraĝas demandi?</p>

<p>SINJORINO WILTON<br>
La potencoj, kiuj ordonas al du homoj nerompeble — kaj senkonsidere
kunligi siajn vivovojon.</p>

<p>SINJORINO BORKMAN<br>
<span class="staging">(ridetas)</span> Mi kredis, ke vi jam <em>estas</em> nerompeble ligita — al iu
alia.</p>

<p>SINJORINO WILTON<br>
<span class="staging">(mallonge)</span> Tiu alia forlasis min.</p>

<p>SINJORINO BORKMAN<br>
Sed li tamen vivas, oni diras.</p>

<p>SINJORINO WILTON<br>
Por <em>mi</em> li estas morta.</p>

<p>ERHART<br>
<span class="staging">(insiste)</span> Jes, patrino, por Fanny li estas morta. Kaj tiu alia ja
tute ne koncernas min!</p>

<p>SINJORINO BORKMAN<br>
<span class="staging">(rigardas lin severe)</span> Vi do scias, — tion pri la aliulo?</p>

<p>ERHART<br>
Jes, panjo, mi scias tion tiel bone, tiel bone, ĉion!</p>

<p>SINJORINO BORKMAN<br>
Kaj tamen tio ne koncernas vin, vi diras!</p>

<p>ERHART<br>
<span class="staging">(en rifuzanta orgojlo)</span> Mi povas nur diri al vi, ke estas la feliĉo,
kiun mi volas havi! Mi estas juna! Mi volas vivi, vivi, vivi!</p>

<p>SINJORINO BORKMAN<br>
Jes, vi estas juna, Erhart. Tro juna por tio ĉi.</p>

<p>SINJORINO WILTON<br>
<span class="staging">(firme kaj serioze)</span> Ne kredu ion alian, sinjorino Borkman, ol ke mi
diris al li la samon. Ĉiujn rilatojn koncerne mian vivon, mi
malkaŝe metis antaŭ lin. Ripete mi memorigis al li, ke mi havas sep
jarojn pli ol li —</p>

<p>ERHART<br>
<span class="staging">(interrompante)</span> Ho Fanny, — tion mi ja sciis antaŭe.</p>

<p>SINJORINO WILTON<br>
— sed nenio, — nenio helpis.</p>

<p>SINJORINO BORKMAN<br>
Nu? Ĉu ne? Kial vi do ne senpere rifuzis lin? Fermis vian domon por
li? Jen vidu, <em>tion</em> vi estus devinta fari entempe!</p>

<p>SINJORINO WILTON<br>
<span class="staging">(rigardas ŝin kaj diras mallaŭte)</span> Tion mi efektive ne povis,
sinjorino Borkman.</p>

<p>SINJORINO BORKMAN<br>
Kial vi ne povis?</p>

<p>SINJORINO WILTON<br>
Ĉar la feliĉo ankaŭ por mi nur estis en tio sola.</p>

<p>SINJORINO BORKMAN<br>
<span class="staging">(moke)</span> Hm, — la feliĉo, la feliĉo —</p>

<p>SINJORINO WILTON<br>
Mi neniam antaŭe sciis, kio feliĉo en la vivo estas. Kaj mi do ne
povas rifuzi la feliĉon, kvankam ĝi venas tiel malfrue.</p>

<p>SINJORINO BORKMAN<br>
Kaj kiom longe pensas vi ke tiu feliĉo daŭros.</p>

<p>ERHART<br>
<span class="staging">(interrompante)</span> Longe aŭ mallonge, panjo, — tio nenion signifu.</p>

<p>SINJORINO BORKMAN<br>
<span class="staging">(en kolero)</span> Blindigita homo, kia vi estas! Ĉu vi ne vidas kien tio
ĉi kondukiĝas?</p>

<p>ERHART<br>
Mi ne ŝatas rigardi en la estontecon. Ne volas rigardi en iu ajn
direkton! Mi nur volas havi la rajton foje vivi la vivon, ankaŭ
mi!</p>

<p>SINJORINO BORKMAN<br>
<span class="staging">(dolore)</span> Kaj tion ĉi vi nomas la vivon, Erhart!</p>

<p>ERHART<br>
Jes, ĉu vi ne vidas kiel ĉarma ŝi estas!</p>

<p>SINJORINO BORKMAN<br>
<span class="staging">(tordas la manojn)</span> Kaj <em>tiun ĉi</em> frakasantan honton mi do <em>ankaŭ</em>
devos porti!</p>

<p>BORKMAN<br>
<span class="staging">(en la fono; malmole kaj akre)</span> Ho, — vi ja kutimiĝis porti tiaĵon,
vi, Gunhild!</p>

<p>ELLA RENTHEJM<br>
<span class="staging">(petante)</span> Borkman —!</p>

<p>ERHART<br>
<span class="staging">(same)</span> Patro —!</p>

<p>SINJORINO BORKMAN<br>
Jen mi devos iri kaj ĉiutage antaŭ miaj okuloj vidi mian propran
filon kune kun iu — iu —</p>

<p>ERHART<br>
<span class="staging">(interrompas akre)</span> Nenion vi estos vidanta, patrino! Fidu tion, vi!
Mi ne restos longe ĉi tie.</p>

<p>SINJORINO WILTON<br>
<span class="staging">(rapide kaj decide)</span> Ni forvojaĝos, ni, sinjorino Borkman.</p>

<p>SINJORINO BORKMAN<br>
<span class="staging">(paliĝas)</span> Ĉu ankaŭ <em>vi</em> forvojaĝos! Kune eble?</p>

<p>SINJORINO WILTON<br>
<span class="staging">(kapsignas)</span> Mi vojaĝos suden, jes. Eksterlanden. Kune kun juna
knabino. Kaj Erhart akompanos nin.</p>

<p>SINJORINO BORKMAN<br>
Kun vi — kaj juna knabino?</p>

<p>SINJORINO WILTON<br>
Jes. Estas tiu eta Frida Foldal, kiun mi prenis en mian domon. Mi
deziras, ke ŝi elvenu por lerni pli da muziko.</p>

<p>SINJORINO BORKMAN<br>
Kaj vi prenas ŝin kun vi?</p>

<p>SINJORINO WILTON<br>
Jes, mi ja ne povas forlasi la junan infanon sola tie
eksterlande.</p>

<p>SINJORINO BORKMAN<br>
<span class="staging">(subpremas rideton)</span> Kion <em>vi</em> diras al <em>tio</em>, Erhart?</p>

<p>ERHART<br>
<span class="staging">(iom embarasita, skuas la ŝultrojn)</span> Jes, panjo, — ĉar Fanny fine
volas tion tiel havi, —</p>

<p>SINJORINO BORKMAN<br>
<span class="staging">(malvarme)</span> Kaj kiam forvojaĝos la gesinjoroj, se oni kuraĝas
demandi?</p>

<p>SINJORINO WILTON<br>
Ni forvojaĝos nun tuj, ĉi-nokte. Mia sleda veturilo staras malsupre
sur la vojo, — ekster la domo de Hinkels.</p>

<p>SINJORINO BORKMAN<br>
<span class="staging">(rigardas ŝin malsupren)</span> Aha, — <em>tio</em> do estis la vespera societa
kunestado.</p>

<p>SINJORINO WILTON<br>
<span class="staging">(ridetas)</span> Jes, venis nur Erhart kaj mi. Kaj ankaŭ eta Frida,
kompreneble.</p>

<p>SINJORINO BORKMAN<br>
Kaj kie <em>ŝi</em> nun estas?</p>

<p>SINJORINO WILTON<br>
Ŝi sidas en la veturilo atendante nin.</p>

<p>ERHART<br>
<span class="staging">(en ĝena embaraso)</span> Panjo, vi do certe komprenas —? Mi volus ŝpari
vin — kaj ĉiujn por tio ĉi.</p>

<p>SINJORINO BORKMAN<br>
<span class="staging">(rigardas lin profunde ofendita)</span> Vi volus forvojaĝi de mi sen diri
adiaŭ?</p>

<p>ERHART<br>
Jes, ŝajnis al mi, ke estus pli bone tiel. Pli bone por ambaŭ
partoj. Ĉio estis ja plene pretigita. La vestaĵoj pakitaj. Sed kiam
sendiĝis por mi, do —. <span class="staging">(volas etendi al ŝi la manojn)</span> Adiaŭ,
panjo.</p>

<p>SINJORINO BORKMAN<br>
<span class="staging">(rifuzante mansvingas kontraŭ lin)</span> Ne tuŝu min!</p>

<p>ERHART<br>
<span class="staging">(cedeme)</span> Ĉu <em>tio</em> estas via lasta vorto?</p>

<p>SINJORINO BORKMAN<br>
<span class="staging">(malmole)</span> Jes.</p>

<p>ERHART<br>
<span class="staging">(turnas sin)</span> Adiaŭ do vi, onklino Ella.</p>

<p>ELLA RENTHEJM<br>
<span class="staging">(premas liajn manojn)</span> Adiaŭ, Erhart! Kaj vivu vian vivon, — kaj
fariĝu tiel feliĉa, tiel feliĉa, kiel por vi eblas!</p>

<p>ERHART<br>
Dankon, onklino. <span class="staging">(kapsalutas antaŭ <b>Borkman</b>)</span> Adiaŭ, patro.
<span class="staging">(flustras al <b>sinjorino Wilton</b>)</span> Ke ni foriru plej eble tuje.</p>

<p>SINJORINO WILTON<br>
<span class="staging">(mallaŭte)</span> Jes, ni faru.</p>

<p>SINJORINO BORKMAN<br>
<span class="staging">(kun malica rideto)</span> Sinjorino Wilton, — ĉu vi kredas fari vere
saĝe kunpreni ĉi tiun junan knabinon?</p>

<p>SINJORINO WILTON<br>
<span class="staging">(ridete respondas, duone ironie, duone serioze)</span> La viroj estas tiel
nestabilaj, sinjorino Borkman. Kaj same pri virinoj. Kiam Erhart
finis pri <em>mi</em>, kaj mi pri <em>li</em>, estos bone por ni ambaŭ, ke li, la
bedaŭrindulo, havas iun sur kiu apogi sin.</p>

<p>SINJORINO BORKMAN<br>
Sed vi mem do?</p>

<p>SINJORINO WILTON<br>
Ho, mi certe min aranĝos, vi sciu. Adiaŭ ĉiuj!</p>

<p class="staging">(Ŝi salutas kaj eliras tra la antaŭĉambra pordo. <b>Erhart</b>
staras momenton kvazaŭ ŝancelanta; jen li turnas sin kaj sekvas
ŝin.)</p>

<p>SINJORINO BORKMAN<br>
<span class="staging">(kun mallevitaj, plektitaj manoj)</span> Seninfana.</p>

<p>BORKMAN<br>
<span class="staging">(kvazaŭ vekiĝanta al decido)</span> Do elen en la veteraĉon sola! Mian
ĉapelon! Mian mantelon! <span class="staging">(Li iras rapide al la pordo.)</span></p>

<p>ELLA RENTHEJM<br>
<span class="staging">(en timo; haltigas lin)</span> John Gabriel, kien vi volas?</p>

<p>BORKMAN<br>
Elen en la veteraĉon de la vivo, vi aŭdas. Lasu min, Ella!</p>

<p>ELLA RENTHEJM<br>
<span class="staging">(tenas lin firme)</span> Ne, ne, mi ne lasas vin eliri! Vi estas malsana. Mi
vidas laŭ via aspekto.</p>

<p>BORKMAN<br>
Lasu min iri, diras mi! <span class="staging">(Li fortiras sin kaj iras elen en la
antaŭĉambron.)</span></p>

<p>ELLA RENTHEJM<br>
<span class="staging">(ĉe la pordo)</span> Helpu min reteni lin, Gunhild!</p>

<p>SINJORINO BORKMAN<br>
<span class="staging">(malvarme kaj malmole; staras meze en la ĉambro)</span> Mi retenos neniun
homon en la tuta mondo. Lasu ilin foriri de mi, ĉiuj. Kaj iu kaj
alia! Tiel foren, — tiel foren kien ili nur volas. <span class="staging">(subite kun
tranĉanta krio)</span> Erhart, ne forvojaĝu!</p>

<p class="staging">(Ŝi ĵetas sin kun etenditaj brakoj al la pordo. <b>Ella Renthejm</b>
haltigas ŝin.)</p>
</div>

<div class="acte">
<h3 class="actehead">KVARA AKTO</h3>

<p class="staging">(Malferma korto ekster la ĉefdomo, kiu situas dekstre. Angulo de
tiu kun enireja pordo kaj plataĵo de ŝtonŝtuparo elstaras. Laŭ la
fono, proksime al la korto, streĉas sin abruptaj deklivoj kun picea
arbaro. Komencanta maldensa arbetaĵo maldekstre. La neĝado ĉesis;
sed la tero estas dike kovrata de la ĵus falinta neĝo.)</p>

<p class="staging">(<b>Borkman, sinjorino Borkman</b> kaj <b>Ella Renthejm</b> staras ekstere
sur la ŝtuparo. <b>Borkman</b> apogas sin, senforta kaj laca, al la doma
muro. Li havas malmodan pelerinon ĵetita sur la ŝultroj, tenas
molan, grizan feltĉapelon en unu mano kaj dikan tuberbastonon en la
alia. <b>Ella Renthejm</b> portas sian mantelon sur la brako. La granda
tuko de <b>sinjorino Borkman</b> estas glitinta malsupren sur la nukon,
tiel ke ŝia hararo montriĝas.)</p>

<p>ELLA RENTHEJM<br>
<span class="staging">(estas sin stariginta antaŭ <b>sinjorino Borkman</b>)</span> Ne iru post lin,
Gunhild!</p>

<p>SINJORINO BORKMAN<br>
<span class="staging">(en timo kaj ekscito)</span> Lasu min preterpasi! Li <em>ne devas</em> forvojaĝi
de mi!</p>

<p>ELLA RENTHEJM<br>
Estas tute senutile, mi diras al vi! Vi ne atingas lin.</p>

<p>SINJORINO BORKMAN<br>
Lasu min tamen iri, Ella! Mi volas krii laŭte post lin malsupren
laŭ la vojo. Kaj la krio de sia patrino li do certe aŭdos!</p>

<p>ELLA RENTHEJM<br>
Li <em>ne povas</em> aŭdi vin. Li certe jam sidas ene en la veturilo —</p>

<p>SINJORINO BORKMAN<br>
Ne, ne, — li jam ne povas sidi en la veturilo!</p>

<p>ELLA RENTHEJM<br>
Li jam sidas en la veturilo, kredu min.</p>

<p>SINJORINO BORKMAN<br>
<span class="staging">(en malespero)</span> Se li sidas en la veturilo, — li sidas tie kun ŝi,
kun ŝi, — ŝi!</p>

<p>BORKMAN<br>
<span class="staging">(ridas aĉe)</span> Kaj tiel lokigite li ne aŭdas la kriojn de sia
patrino.</p>

<p>SINJORINO BORKMAN<br>
Ne, — do li ne aŭdas. <span class="staging">(aŭskultas)</span> Tŝŝ! Kio estas <em>tio?</em></p>

<p>ELLA RENTHEJM<br>
<span class="staging">(ankaŭ aŭskultanta)</span> Aŭdiĝas kvazaŭ sono de sonoriloj —</p>

<p>SINJORINO BORKMAN<br>
<span class="staging">(kun mallaŭta ekkrio)</span> Estas <em>ŝia</em> veturilo!</p>

<p>ELLA RENTHEJM<br>
Aŭ eble tiu de aliulo —</p>

<p>SINJORINO BORKMAN<br>
Ne, ne; ĝi estas la sleda veturilo de sinjorino Wilton! Mi konas la
arĝentajn sonorilojn! Aŭdu! Nun ili veturas ĝuste preter tie ĉi
— malsupre de la deklivo!</p>

<p>ELLA RENTHEJM<br>
<span class="staging">(rapide)</span> Gunhild, se vi volas krii post lin, do kriu <em>nun</em>! Eble ke
li tamen —!</p>

<p class="staging">(La sonoriloj aŭdiĝas proksime, ene en la arbaro.)</p>

<p>ELLA RENTHEJM<br>
Rapidu, Gunhild! Nun ili estas tute malsupre de ni!</p>

<p>SINJORINO BORKMAN<br>
<span class="staging">(staras momenton nedecide; jen ŝi rigidiĝas, malmilda kaj malvarma)</span>
Ne. Mi ne postkrias lin. Lasu Erhart Borkman veturi preter min.
Longe, longe eksteren en tion, kion li nomas la vivon kaj la
feliĉon.</p>

<p class="staging">(La sonorigado perdiĝas en la foro.)</p>

<p>ELLA RENTHEJM<br>
<span class="staging">(iom poste)</span> Nun la sonoriloj ne plu aŭdiĝas.</p>

<p>SINJORINO BORKMAN<br>
Ŝajnis al mi, ke ili sonoris kiel tombaj sonoriloj.</p>

<p>BORKMAN<br>
<span class="staging">(kun seka, mallaŭta rido)</span> Hoho, — ankoraŭ ne sonoriĝas super
mi!</p>

<p>SINJORINO BORKMAN<br>
Sed super <em>mi</em>. Kaj super li, kiu forvojaĝis de mi.</p>

<p>ELLA RENTHEJM<br>
<span class="staging">(kapsignas penseme)</span> Kiu scias, ĉu ili ne tamen sonorigas al li la
vivon kaj la feliĉon, Gunhild.</p>

<p>SINJORINO BORKMAN<br>
<span class="staging">(ekrektigas sin; rigardas ŝin akre)</span> La vivon kaj la feliĉon, vi
diras!</p>

<p>ELLA RENTHEJM<br>
Almenaŭ por mallonga tempo.</p>

<p>SINJORINO BORKMAN<br>
Ĉu vi volus malenvii al li la vivon kaj la feliĉon, — kun
<em>ŝi</em>?</p>

<p>ELLA RENTHEJM<br>
<span class="staging">(varme kaj arde)</span> Jes, el mia tuta, plena animo mi tion volus!</p>

<p>SINJORINO BORKMAN<br>
<span class="staging">(malvarme)</span> Do vi eble estas pli riĉa pri amoforto, vi, ol mi.</p>

<p>ELLA RENTHEJM<br>
<span class="staging">(rigardas longe foren el si)</span> Eble estas la <em>manko</em> de amo, kiu
subtenas tiun forton.</p>

<p>SINJORINO BORKMAN<br>
<span class="staging">(fiksas la okulojn sur ŝin)</span> Se tiel estas, — tiam ankaŭ mi baldaŭ
fariĝos same riĉa kiel vi, Ella. <span class="staging">(Ŝi turnas sin kaj iras en la
domon.)</span></p>

<p>ELLA RENTHEJM<br>
<span class="staging">(staras momenton zorgeme rigardante <b>Borkman</b>; poste ŝi metas la
manon singardeme sur lian ŝultron.)</span> John, venu kaj eniru, ankaŭ
vi.</p>

<p>BORKMAN<br>
<span class="staging">(kvazaŭ vekiĝanta)</span> Mi?</p>

<p>ELLA RENTHEJM<br>
Jes. Vi ne eltenas la akran, vintran aeron. Mi vidas laŭ via
aspekto. Venu, kaj eniru kun mi. Enen sub tegmenton kie estas
varme.</p>

<p>BORKMAN<br>
<span class="staging">(kolera)</span> Supren en la salonon eble?</p>

<p>ELLA RENTHEJM<br>
Prefere en la ĉambron al ŝi.</p>

<p>BORKMAN<br>
<span class="staging">(ekkolere en impeto)</span> Neniam plu en la vivo mi metos mian piedon sub
tiun tegmenton!</p>

<p>ELLA RENTHEJM<br>
Sed kien vi do iru? Tiel malfrue, je nokta tempo, John?</p>

<p>BORKMAN<br>
<span class="staging">(surmetas la ĉapelon)</span> Antaŭ ĉio mi volas nun eliri por zorgi pri
ĉiuj miaj kaŝitaj trezoroj.</p>

<p>ELLA RENTHEJM<br>
<span class="staging">(rigardas lin timeme)</span> John, — mi ne komprenas vin!</p>

<p>BORKMAN<br>
<span class="staging">(en tusanta rido)</span> Ho, ne estas kaŝita ŝtelaĵo pri kio mi pensas.
Ne timu tion, Ella. <span class="staging">(haltas kaj elmontras)</span> Vidu tiun ulon <em>tie!</em>
Kiu estas <em>li</em>?</p>

<p class="staging">(<b>Vilhelm Foldal</b>, en malnova, neĝkovrita jako, kun la ĉapelo
malsupren plektita kaj kun granda ŝirmilo en la mano, venas antaŭen
de la angulo de la domo, peze irante tra la neĝo. Li forte lamas je
la maldekstra gambo.)</p>

<p>BORKMAN<br>
Vilhelm! Kion vi volas ĉi tie ĉe mi — nun denove?</p>

<p>FOLDAL<br>
<span class="staging">(ekrigardas)</span> Ho je Dio, — ĉu vi staras ekstere sur la ŝtuparo,
John Gabriel? <span class="staging">(salutas)</span> Kaj ankaŭ la sinjorino, mi vidas!</p>

<p>BORKMAN<br>
<span class="staging">(mallonge)</span> Ne estas la sinjorino.</p>

<p>FOLDAL<br>
Ho, pardonu. Mi ja perdis la okulvitrojn en la neĝon. — Tamen ke
vi, kiu alie neniam eliras ekstere de la pordo —?</p>

<p>BORKMAN<br>
<span class="staging">(senkonsidere, gaje)</span> Estas tempo, ke mi denove komencu fariĝi
liberaera homo, komprenu. Preskaŭ tri jarojn en intertempa
mallibereco; kvin jarojn en la karcero; ok jarojn en la salono tie
supre —</p>

<p>ELLA RENTHEJM<br>
<span class="staging">(zorgeme)</span> Borkman, — mi petas vin —!</p>

<p>FOLDAL<br>
Ak ja, ja, ja —</p>

<p>BORKMAN<br>
Sed kion vi do volas al mi, mi demandas?</p>

<p>FOLDAL<br>
<span class="staging">(daŭre staras malsupre antaŭ la ŝtuparo.)</span> Mi volis supren al vi,
John Gabriel. Ŝajnis al mi ke mi <em>devis</em> supren en la salonon. Je
Dio, — tiun salonon!</p>

<p>BORKMAN<br>
Ĉu vi volis supren tie al mi, kiu montris al vi la pordon?</p>

<p>FOLDAL<br>
Jes, tio estu je la dia nomo sensignifa.</p>

<p>BORKMAN<br>
Kion vi faris al la piedo? Vi ja lamas?</p>

<p>FOLDAL<br>
Jes, imagu, — mi surveturiĝis.</p>

<p>ELLA RENTHEJM<br>
Surveturiĝis!</p>

<p>FOLDAL<br>
Jes, de sleda veturilo —</p>

<p>BORKMAN<br>
Hoho!</p>

<p>FOLDAL<br>
— kun du ĉevaloj jungitaj. Ili venis rapidkure malsupren la
deklivo. Mi ne kapablis iri el la vojo sufiĉe rapide; kaj jen —</p>

<p>ELLA RENTHEJM<br>
— kaj ili veturis sur vin?</p>

<p>FOLDAL<br>
Ili veturis ĝuste sur min, sinjorino — aŭ fraŭlino. Ĝuste sur
min ili veturis, tiel ke mi ruliĝis en la neĝo kaj perdis la
okulvitrojn, kaj la ŝirmilo rompiĝis; <span class="staging">(frotas sin)</span> kaj ankaŭ la
piedo ekhavis damaĝon.</p>

<p>BORKMAN<br>
<span class="staging">(ridas interne)</span> Ĉu vi scias, kiu sidis en tiu veturilo, Vilhelm?</p>

<p>FOLDAL<br>
Ne, kiel povus mi tion vidi? Estis ja fermita veturilo, kaj la
kurtenoj estis malsupren tiritaj. Kaj la veturigisto eĉ ne haltis
momenton, kiam mi kuŝis tie ruliĝante —. Sed <em>tio</em> povas esti
sensignifa, ĉar — <span class="staging">(ekdire)</span> Ho, mi estas tiel strange ĝoja,
sciu!</p>

<p>BORKMAN<br>
Ĝoja?</p>

<p>FOLDAL<br>
Jes, mi ne ĝuste scias kiel nomi tion. Sed ŝajnas al mi, ke mi
devas nomi tion ĝoja. Ĉar okazis io tiel tute mirinde! Kaj tial mi
ne <em>povis</em> ion alian, — mi <em>devis</em> veni kaj partigi la ĝojon kun
vi, John Gabriel.</p>

<p>BORKMAN<br>
<span class="staging">(akre)</span> Nu, do partigu tiun ĝojon!</p>

<p>ELLA RENTHEJM<br>
Ho, — sed unue enkonduku kun vi vian amikon. Borkman.</p>

<p>BORKMAN<br>
<span class="staging">(akre)</span> Mi ne volas en la domon, mi diris.</p>

<p>ELLA RENTHEJM<br>
Sed vi ja aŭdas, ke li estas surveturigita!</p>

<p>BORKMAN<br>
Ho, surveturigitaj ni fariĝos ĉiuj — iun fojon en la vivo. Tamen
tiam oni devas ekstari denove. Kaj ŝajnigi kvazaŭ nenio okazis.</p>

<p>FOLDAL<br>
Jen profundanima vorto, John Gabriel. Sed mi povas same bone rapide
rakonti ĉi-ekstere.</p>

<p>BORKMAN<br>
<span class="staging">(pli milde)</span> Jes, servu al mi en tio, Vilhelm.</p>

<p>FOLDAL<br>
Jes, nun nur aŭdu! Imagu, vi — kiam mi ĉi-vespere revenis hejmen
de vi, — mi trovas leteron. — Ĉu vi povas diveni de kiu?</p>

<p>BORKMAN<br>
Eble de via eta Frida?</p>

<p>FOLDAL<br>
Ĝuste! Imagu ke vi tuj divenis. Jes, estis longa — sufiĉe longa
letero de Frida, sciu. Servisto estis ĝin portinta. Kaj ĉu vi
imagas pri kio ŝi skribas?</p>

<p>BORKMAN<br>
Eble estus por diri adiaŭ al la gepatroj.</p>

<p>FOLDAL<br>
Ĝuste! Strange kiel vi povas diveni, John Gabriel! Nu, ŝi skribas,
ke sinjorino Wilton tiom multe ŝatas ŝin. Kaj nun la sinjorino
volas kunpreni ŝin eksterlanden. Por ke Frida lernu pli da muziko,
ŝi skribas. Kaj sinjorino Wilton ankaŭ havigis al ŝi taŭgan
instruiston, kiu kunvojaĝos. Kaj legos kun Frida. Ĉar, bedaŭrinde,
ŝi estas iom neglektita en iuj temoj, vi komprenas.</p>

<p>BORKMAN<br>
<span class="staging">(ridas interne, tiel ke klukas en li)</span> Jes, bone, jes bone. Mi
komprenas ĉion tiel nedireble bone, Vilhelm.</p>

<p>FOLDAL<br>
<span class="staging">(daŭrigas fervore)</span> Kaj imagu, ŝi nur sciiĝis pri la vojaĝo nun
ĉi-vespere. Estis en la kunveno, pri kiu vi scias, hm! Kaj tamen ŝi
trovis tempon por skribi. Kaj la letero estas tiel varme kaj bele kaj
tiel kore skribita, mi certigas al vi. Neniel plu ŝpuro de malestimo
por sia patro. Kaj tiu bela trajto, sciu, ke ŝi volus diri adiaŭon
skribe — antaŭ ol ŝi forvojaĝus. <span class="staging">(ridas)</span> Sed <em>tiel</em> ja ne
okazos!</p>

<p>BORKMAN<br>
<span class="staging">(rigardas lin demande)</span> Kiel tio?</p>

<p>FOLDAL<br>
Ŝi skribas, ke morgaŭ frue ili forvojaĝos. Tute frue.</p>

<p>BORKMAN<br>
Jen, jen, — morgaŭ? Ĉu ŝi tion skribas?</p>

<p>FOLDAL<br>
<span class="staging">(ridas kaj frotas la manojn)</span> Jes, sed nun mi estos ruza, mi,
komprenu! Nun mi iros rekte al sinjorino Wilton —</p>

<p>BORKMAN<br>
Nun ĉi-vespere?</p>

<p>FOLDAL<br>
Jes je Dio, ankoraŭ ja ne estas tiel ege malfrue. Kaj se estus
ŝlosite, mi sonorigos. Senpere. Ĉar mi volas kaj mi devas vidi
Frida, antaŭ ol ŝi forvojaĝos. Bonan nokton, bonan nokton! <span class="staging">(Li
volas foriri)</span></p>

<p>BORKMAN<br>
Aŭskultu, mia bedaŭrinda Vilhelm, — vi povas ŝpari al vi la pezan
vojdistancon.</p>

<p>FOLDAL<br>
Ho, vi pensas pri la piedo —</p>

<p>BORKMAN<br>
Jes, kaj ankaŭ ke vi tamen ne enlasiĝos ĉe sinjorino Wilton.</p>

<p>FOLDAL<br>
Ho, efektive, mi enlasiĝos. Mi daŭre sonorigos, ĝis iu venos por
malfermi. Ĉar Frida mi devas kaj volas vidi.</p>

<p>ELLA RENTHEJM<br>
Via filino jam foriris, sinjoro Foldal.</p>

<p>FOLDAL<br>
<span class="staging">(staras kiel frapita)</span> Frida, ĉu jam forvojaĝis! Ĉu vi scias tion
certe? De kiu vi aŭdis tion?</p>

<p>BORKMAN<br>
Ni informiĝis de ŝia estonta instruisto.</p>

<p>FOLDAL<br>
Ĉu? Kaj kiu estas li?</p>

<p>BORKMAN<br>
Estas iu studento Erhart Borkman.</p>

<p>FOLDAL<br>
<span class="staging">(brile ĝoja)</span> Via filo, John Gabriel! Ĉu <em>li</em> kunvojaĝos?</p>

<p>BORKMAN<br>
Jes-ja; estas li, kiu helpos al sinjorino Wilton por instrui vian
etan Frida.</p>

<p>FOLDAL<br>
Nu, laŭdon kaj dankon al Dio! Do la infano ja estas inter la plej
bonaj manoj. Sed ĉu estas tute certe, ke ili jam forvojaĝis kun
ŝi?</p>

<p>BORKMAN<br>
Ili forvojaĝis kun ŝi en tiu veturilo kiu survoje surveturigis
vin.</p>

<p>FOLDAL<br>
<span class="staging">(kunfrapas la manojn)</span> Imagu, ke mia eta Frida sidis en tiu luksa
veturilo!</p>

<p>BORKMAN<br>
<span class="staging">(kapsignas)</span> Jes-jes, Vilhelm, — via filino estas bone instaligita
por veturi. Kaj ankaŭ studento Borkman. — Nu, ĉu vi rimarkis la
arĝentajn sonorilojn?</p>

<p>FOLDAL<br>
Jes-ja. — Arĝentajn sonorilojn, vi diras? Ĉu estis arĝentaj
sonoriloj, ĉu? Veraj arĝentaj sonoriloj?</p>

<p>BORKMAN<br>
Tion vi povas konfidi. Ĉio estis vera. Ekstere kaj — kaj
interne.</p>

<p>FOLDAL<br>
<span class="staging">(silente en emocio)</span> Ĉu ne estas mirinde, kiel la feliĉo povas
akomodi sin por homo! Estas mia — mia simpla poeta talento, kiu
transformiĝis al muziko en Frida. Do mi tamen ne vane estis poeto.
Ĉar nun <em>ŝi</em> povas vojaĝi elen en la grandan vastan mondon,
pri kiu mi foje revis tiel alloge por ĝin vidi. En fermita
sledo-veturilo eta Frida povas vojaĝi. Kaj kun arĝentaj sonoriloj
sur la jungilaro —</p>

<p>BORKMAN<br>
— kaj surveturi sian patron —</p>

<p>FOLDAL<br>
<span class="staging">(ĝoja)</span> Ho kio! Ne gravas pri mi, — — se nur la infano —. Nu, mi
do tamen venis tro malfrue. Kaj tial mi volas iri hejmen por konsoli
ŝian patrinon, kiu sidas en la kuirejo plorante.</p>

<p>BORKMAN<br>
Ĉu ŝi ploras?</p>

<p>FOLDAL<br>
<span class="staging">(ridade)</span> Jes, imagu, vi, — ŝi sidis ege plorante, kiam mi
eliris.</p>

<p>BORKMAN<br>
Kaj vi, vi ridas, Vilhelm.</p>

<p>FOLDAL<br>
Jes <em>mi</em>, jes! Sed ŝi, la povrulino, ŝi tion ne pli bone komprenas,
ŝi, sciu. Nu, adiaŭ do! Bone estas ke mi havas la tramon tiel
proksime. Adiaŭ, adiaŭ, John Gabriel! Adiaŭ, fraŭlino!</p>

<p class="staging">(Li salutas kaj pene iras la saman vojon laŭ kiu li venis.)</p>

<p>BORKMAN<br>
<span class="staging">(staras momenton silente rigardante antaŭen)</span> Adiaŭ, Vilhelm!
Ne estas la unua fojo en la vivo, ke vi surveturiĝis, malnova amiko.</p>

<p>ELLA RENTHEJM<br>
<span class="staging">(rigardas lin en subpremata timo)</span> Vi estas tiel pala, tiel pala, John —</p>

<p>BORKMAN<br>
Devenas de la karcera aero tie supre.</p>

<p>ELLA RENTHEJM<br>
Mi neniam antaŭe vidis vin tia.</p>

<p>BORKMAN<br>
Ne, ĉar vi certe neniam antaŭe vidis elrompintan punaton.</p>

<p>ELLA RENTHEJM<br>
Ho, venu nun, kaj eniru kun mi, John!</p>

<p>BORKMAN<br>
Formetu tiujn logajn tonojn. Mi ja diris al vi —</p>

<p>ELLA RENTHEJM<br>
Tamen ĉar mi nun petas vin insiste? Pro vi mem —</p>

<p class="staging">(La <b>ĉambristino</b> elvenas duone sur la ŝtuparon.)</p>

<p>ĈAMBRISTINO<br>
Pardonu; la sinjorino diris, ke mi ŝlosu la stratan pordon nun.</p>

<p>BORKMAN<br>
<span class="staging">(mallaŭte al <b>Ella</b>)</span> Aŭdu nur; nun ili volas denove enŝlosigi
min!</p>

<p>ELLA RENTHEJM<br>
<span class="staging">(al la <b>ĉambristino</b>)</span> La bankestro ne estas tute sana. Li volas spiri
iom da freŝa aero unue.</p>

<p>ĈAMBRISTINO<br>
Jes, sed la sinjorino mem diris, ke —</p>

<p>ELLA RENTHEJM<br>
Mi mem ŝlosos la pordon. Lasu la ŝlosilon en la seruro, kaj —</p>

<p>ĈAMBRISTINO<br>
Jes, je Dio, mi do faros. <span class="staging">(Ŝi reiras en la domon.)</span></p>

<p>BORKMAN<br>
<span class="staging">(staras momenton silente kaj aŭskultante; poste li rapidiĝas
malsupren sur la korton)</span> Nun mi estas ekster la muro, Ella! Nun ili
neniam plu kaptos min!</p>

<p>ELLA RENTHEJM<br>
<span class="staging">(malsupre ĉe li)</span> Sed vi estas ja libera homo ankaŭ tie interne,
John. Povas iri kaj veni tute kiel plaĉas al vi.</p>

<p>BORKMAN<br>
<span class="staging">(mallaŭte, kvazaŭ en timo)</span> Neniam denove sub tegmenton! Ĉi tie
ekstere en la nokto estas bone. Se mi nun irus supren al la salono,
— plafono kaj muroj kunŝrumpiĝus. Premegus min. Premus min plata
kiel muŝo.</p>

<p>ELLA RENTHEJM<br>
Sed kien vi do volas?</p>

<p>BORKMAN<br>
Nur iri kaj iri kaj iri. Vidi ĉu mi denove povas atingi al libereco
kaj al vivo kaj al homoj. Ĉu vi volas iri kun mi, Ella?</p>

<p>ELLA RENTHEJM<br>
Mi? Nun?</p>

<p>BORKMAN<br>
Jes, jes, — nun tuj!</p>

<p>ELLA RENTHEJM<br>
Sed kiom longe do?</p>

<p>BORKMAN<br>
Tiom longe kiom mi kapablas.</p>

<p>ELLA RENTHEJM<br>
Ho, sed pripensu do. Ekstere en ĉi tiu malseka, malvarma vintra
nokto —</p>

<p>BORKMAN<br>
<span class="staging">(kun raŭka, gorĝa sono)</span> Hoho, — la fraŭlino estas zorgema pri sia
sanstato? Jes-ja, — ĝi estas ja bedaŭrinda, ĝi.</p>

<p>ELLA RENTHEJM<br>
Estas por <em>via</em> sanstato, ke mi estas zorgema.</p>

<p>BORKMAN<br>
Hohoho! La sanstato de mortinto! Mi devas priridi vin, Ella! <span class="staging">(Li iras
pluen.)</span></p>

<p>ELLA RENTHEJM<br>
<span class="staging">(post lin; tenas lin firme)</span> Kion vi diris, ke vi estas?</p>

<p>BORKMAN<br>
Mortinto, mi diris. Ĉu vi ne memoras, ke Gunhild diris, ke mi nur
tenu min trankvila, <em>tie</em> kie mi kuŝas?</p>

<p>ELLA RENTHEJM<br>
<span class="staging">(decide ĵetas la mantelon sur sin)</span> Mi iros kun vi, John.</p>

<p>BORKMAN<br>
Jes, ni du, ni apartenas unu al la alia, ni, Ella. <span class="staging">(iras pluen)</span> Venu
do!</p>

<p class="staging">(Dume ili atingis al inter la arbetaro maldekstre. Tiu kaŝas ilin
pli kaj pli, tiel ke ili fine ne vidiĝas. La domo kaj la korto
malaperas el la vido. La pejzaĝo, kun deklivoj kaj altejoj,
malrapide kaj daŭre ŝanĝiĝas, kaj fariĝas pli kaj pli
sovaĝa.)</p>

<p>VOĈO DE ELLA RENTHEJM<br>
<span class="staging">(aŭdiĝas de ene en la arbetaro dekstre)</span> Kien ni nun iras, John! Mi
ne rekonas la lokon ĉi tie.</p>

<p>VOĈO DE BORKMAN<br>
<span class="staging">(pli alte)</span> Tenu vin nur en la neĝaj spuroj post mi!</p>

<p>VOĈO DE ELLA RENTHEJM<br>
Sed kial ni do devas iri tiel alten!</p>

<p>VOĈO DE BORKMAN<br>
<span class="staging">(pli proksime)</span> Ni devas supreniri la turniĝan vojeton.</p>

<p>ELLA RENTHEJM<br>
<span class="staging">(daŭre kaŝita)</span> Ho, sed mi baldaŭ ne plu kapablas.</p>

<p>BORKMAN<br>
<span class="staging">(ĉe la arbarrando dekstre)</span> Venu, venu! Nun ni ne estas fore de la
elvidejo. Tie staris benko en antaŭa tempo —</p>

<p>ELLA RENTHEJM<br>
<span class="staging">(venas el inter la arbetoj)</span> Ĉu vi memoras ĝin?</p>

<p>BORKMAN<br>
Tie vi povos ripozi.</p>

<p class="staging">(Ili atingis antaŭen sur etan, altan, malferman ebenaĵon en la
arbareto. La vojeto altiĝas abrupte malantaŭ ili. Maldekstre,
profunde malsupre, estas vasta pejzaĝo kun fjordo kaj altaj foraj
montodorsoj unu super la alia. Sur la ebenaĵo maldekstre estas morta
pino kun benko sube. La neĝo kuŝas dike sur la ebenaĵo.)</p>

<p class="staging">(<b>Borkman</b> kaj post li <b>Ella Renthejm</b> de dekstre pene vadas tra
la neĝo.)</p>

<p>BORKMAN<br>
<span class="staging">(haltas ĉe la profundeĵo maldekstre)</span> Venu jen, Ella, kaj vi
vidos.</p>

<p>ELLA RENTHEJM<br>
<span class="staging">(apud li)</span> Kion vi volas montri al mi, John?</p>

<p>BORKMAN<br>
<span class="staging">(montras eksteren)</span> Vidu kie la lando kuŝas libera kaj malferma por
ni — vaste etende?</p>

<p>ELLA RENTHEJM<br>
Tie sur la benko ni ofte sidis pasinte, — kaj rigardis ankoraŭ pli
kaj pli foren.</p>

<p>BORKMAN<br>
Estis lando de revoj en kiun ni tiam rigardis.</p>

<p>ELLA RENTHEJM<br>
<span class="staging">(kapsignas peze)</span> La reva lando de nia vivo ĝi estis, jes. Kaj nun
tiu lando estas neĝkovrata. — Kaj la maljuna arbo estas morta.</p>

<p>BORKMAN<br>
<span class="staging">(ne ŝin aŭskultante)</span> Ĉu vi povas videti la fumon de la grandaj
vaporŝipoj tie sur la fjordo?</p>

<p>ELLA RENTHEJM<br>
Ne.</p>

<p>BORKMAN<br>
Mi povas. — Ili venas kaj foriras. Ili alportas komunan vivon sur la
tuta terglobo. Ili kreas lumon kaj varmon por la animoj en miloj da
hejmoj. Estas <em>tio</em>, kion mi revis krei.</p>

<p>ELLA RENTHEJM<br>
<span class="staging">(silente)</span> Kaj fariĝis nur revo.</p>

<p>BORKMAN<br>
Fariĝis nur revo, jes. <span class="staging">(aŭskultas)</span> Kaj aŭskultu, vi, el tie
malsupre ĉe la rivero! La fabrikoj funkcias! <em>Miaj</em> fabrikoj! Ĉiuj
tiuj, kiujn <em>mi</em> volis starigi! Aŭdu nur kiel ili laboras. Ili havas
noktan laboron. Nokton kaj tagon ili do laboras. Aŭdu, aŭdu! La
radoj turnas, kaj la rulcilindroj fulmas — turne, turne! Ĉu vi ne
aŭdas, Ella?</p>

<p>ELLA RENTHEJM<br>
Ne.</p>

<p>BORKMAN<br>
<em>Mi</em> povas aŭdi.</p>

<p>ELLA RENTHEJM<br>
<span class="staging">(time)</span> Mi kredas ke vi eraras, John.</p>

<p>BORKMAN<br>
<span class="staging">(pli kaj pli ekflamigata)</span> Ho, sed la tuto tie ĉi — estas nur la
eksteraĵo ĉirkaŭ la regno, vi sciu!</p>

<p>ELLA RENTHEJM<br>
Regno, vi diras? Kiu regno —?</p>

<p>BORKMAN<br>
<em>Mia</em> regno, kompreneble! La regno, al kiu mi estis proksima por
ekposedi tiam kiam — tiam kiam mi mortis.</p>

<p>ELLA RENTHEJM<br>
<span class="staging">(silente; skuita)</span> Ho, John, John!</p>

<p>BORKMAN<br>
Kaj nun ĝi kuŝas tie — sendefenda, senmastra, — minacata de
atakoj de rabistoj, — Ella! Ĉu vi vidas la montodorsojn <em>tie</em> tre
fore? Unu malantaŭ alia. Ili altiĝas, kreskas kiel turoj. <em>Tio</em>
estas mia profunda, senlima, neelĉerpebla regno!</p>

<p>ELLA RENTHEJM<br>
Ho, sed estas frostiga spirblovo de tiu regno, John!</p>

<p>BORKMAN<br>
Tiu spirblovo efikas kiel viva aero en mi. Tiu spirblovo venas al mi
kiel saluto de humilaj spiritoj. Mi sentas ilin, la ligitajn
milionojn; mi sentas la vejnojn de erco, kiuj streĉas siajn
serpentumantajn, branĉiĝantajn, logantajn brakojn al mi. Mi vidis
ilin antaŭ mi kiel vivigitaj ombroj — tiun nokton, kiam mi staris
en la kelo de la banko kun la lumigilo en la mano. Vi tiam volis
liberiĝi. Kaj mi provis. Tamen ne kapablis. La trezoro reen sinkis
en la profundon. <span class="staging">(kun etenditaj manoj)</span> Sed mi volas flustri al vi ĉi
tie en la nokta silento. Mi amas vin, kie vi kuŝas ŝajne mortaj en
la profundo kaj la mallumo! Mi amas vin, vi vivopostulantaj trezoroj
— kun via tuta lumanta sekvantaro de potenco kaj honoro! Mi amas,
amas, amas vin!</p>

<p>ELLA RENTHEJM<br>
<span class="staging">(en silenta, kreskanta ekscito)</span> Jes, tie malsupre vi daŭre havas
vian amon. John. Ĉiam havis ĝin tie. Sed ĉi tie supre en la tago,
John, — estis varma, vivanta homa koro, kiu pulsis kaj batadis por
vi. Kaj tiun koron vi frakasis. Ho, pli ol tio! Dekoble pli malbone!
Vi <em>vendis</em> ĝin por — por —</p>

<p>BORKMAN<br>
<span class="staging">(skuiĝa; fluas kvazaŭ malvarmo tra li)</span> Pro la regno — kaj la
potenco — kaj la honoro, vi opinias?</p>

<p>ELLA RENTHEJM<br>
Jes, tion mi opinias. Mi diris tion al vi pli frue ĉi-vespere. Vi
murdis la amovivon en tiu virino, kiu amis vin. Kaj kiun vi reen
amis. Tiom kiom vi <em>kapablis</em> ami iun do. <span class="staging">(kun suprenlevita brako)</span>
Kaj tial mi aŭguras, John Gabriel Borkman, — vi neniam gajnos la
premion, kiun vi postulis por la murdo. Vi neniam faros la venkantan
enmarŝon en vian malvarman, sombran regnon!</p>

<p>BORKMAN<br>
<span class="staging">(ŝancelas al la benko kaj eksidas peze)</span> Mi preskaŭ timas, ke vi
pravos en tiu aŭguro, Ella.</p>

<p>ELLA RENTHEJM<br>
<span class="staging">(apud li)</span> Ne <em>timu</em> pro tio, John. Ĝuste <em>tio</em> estus la plej bona,
kio okazus al vi.</p>

<p>BORKMAN<br>
<span class="staging">(kun krio; kaptas sin ĉe la brusto)</span> Ah —! <span class="staging">(senforta)</span> Nun ĝi
malkaptis min.</p>

<p>ELLA RENTHEJM<br>
<span class="staging">(skuas lin)</span> Kio estis, John!</p>

<p>BORKMAN<br>
<span class="staging">(glitas malantaŭen al la apogo)</span> Estis glacia mano, kiu kaptis mian
koron.</p>

<p>ELLA RENTHEJM<br>
John! Nun vi sentis la glacian manon! Ĉu!</p>

<p>BORKMAN<br>
<span class="staging">(murmuras)</span> Ne. — Neniu glacia mano. — Mano de erco ĝi estis. <span class="staging">(Li
glitas tute malsupren sur la benkon.)</span></p>

<p>ELLA RENTHEJM<br>
<span class="staging">(deprenas sian mantelon kaj kovras lin)</span> Restu trankvile kuŝanta, kie
vi nun kuŝas! Mi serĉos helpon por vi. <span class="staging">(Ŝi faras kelkajn paŝojn
dekstren; jen ŝi haltas, reen iras kaj longe palpas lian pulson kaj
lian vizaĝon.)</span></p>

<p>ELLA RENTHEJM<br>
<span class="staging">(trankvile kaj firme)</span> Ne. Pli bone tiel, John Borkman. Pli bone tiel
por vi.</p>

<p class="staging">(Ŝi streĉas la mantelon pli dense sur lin, kaj eksidas en la
neĝon antaŭ la benko.)</p>

<p class="staging">(Mallonga silento.)</p>

<p class="staging">(<b>Sinjorino Borkman</b>, en supervestaĵoj venas tra la arbaro de
dekstre. Antaŭ ŝi la <b>ĉambristino</b> kun lumigita lanterno.)</p>

<p>ĈAMBRISTINO<br>
<span class="staging">(lumigas en la neĝon)</span> Jes, jes, sinjorino. Jen estas iliaj spuroj —</p>

<p>SINJORINO BORKMAN<br>
<span class="staging">(ĉirkaŭrigardas observe)</span> Jes, jen ili estas! Jen ili sidas sur la
benko. <span class="staging">(vokas)</span> Ella!</p>

<p>ELLA RENTHEJM<br>
<span class="staging">(ekstaras)</span> Ĉu vi serĉas nin?</p>

<p>SINJORINO BORKMAN<br>
<span class="staging">(akre)</span> Jes, tion mi ja devas fari.</p>

<p>ELLA RENTHEJM<br>
<span class="staging">(montras)</span> Jen li kuŝas, Gunhild.</p>

<p>SINJORINO BORKMAN<br>
Dormas!</p>

<p>ELLA RENTHEJM<br>
<span class="staging">(kapsignas)</span> Profundan kaj longan dormon, mi kredas.</p>

<p>SINJORINO BORKMAN<br>
<span class="staging">(ekdire)</span> Ella! <span class="staging">(regas sin kaj demandas mallaŭte)</span> Ĉu okazis —
libervole?</p>

<p>ELLA RENTHEJM<br>
Ne.</p>

<p>SINJORINO BORKMAN<br>
<span class="staging">(malpezigita)</span> Do ne per propra mano?</p>

<p>ELLA RENTHEJM<br>
Ne. Estis glacia mano de erco, kiu kaptis lian koron.</p>

<p>SINJORINO BORKMAN<br>
<span class="staging">(al la <b>ĉambristino</b>)</span> Serĉu helpon. Venigu homojn el la bieno.</p>

<p>ĈAMBRISTINO<br>
Jes, bone, sinjorino. <span class="staging">(mallaŭte)</span> En Jeĉja nomo do —</p>

<p class="staging">(Ŝi eliras tra la arbaro dekstren.)</p>

<p>SINJORINO BORKMAN<br>
<span class="staging">(staras malantaŭ la benko)</span> La nokta aero do mortigis lin —</p>

<p>ELLA RENTHEJM<br>
Do tiel estas.</p>

<p>SINJORINO BORKMAN<br>
— lin, tiun fortan viron.</p>

<p>ELLA RENTHEJM<br>
<span class="staging">(iras al la antaŭo de la benko)</span> Ĉu vi ne volas rigardi lin,
Gunhild?</p>

<p>SINJORINO BORKMAN<br>
<span class="staging">(rifuzante)</span> Ne, ne, ne. <span class="staging">(mallaŭtigas la voĉon)</span> Li estis filo de
ministo, — li, la bankestro. Ne povis elteni la freŝan venton.</p>

<p>ELLA RENTHEJM<br>
Pli ĝuste estis la frosto, kiu mortigis lin.</p>

<p>SINJORINO BORKMAN<br>
<span class="staging">(skuas la kapon)</span> La frosto, vi diras? La frosto, — ĝi estis lin
mortiginta antaŭ longe.</p>

<p>ELLA RENTHEJM<br>
<span class="staging">(kapjesas al ŝi)</span> Kaj kreis nin du al ombroj, jes.</p>

<p>SINJORINO BORKMAN<br>
Vi pravas.</p>

<p>ELLA RENTHEJM<br>
<span class="staging">(kun dolora rideto)</span> Unu mortinto kaj du ombroj, <em>tion</em> efikis la
frosto.</p>

<p>SINJORINO BORKMAN<br>
Jes, la kora frosto. — Kaj jen do ni du povas etendi unu al la alia
la manon, Ella.</p>

<p>ELLA RENTHEJM<br>
Mi pensas, ke nun ni tion povas.</p>

<p>SINJORINO BORKMAN<br>
Ni dunaskitoj — super <em>li</em> kiun ni ambaŭ amis.</p>

<p>ELLA RENTHEJM<br>
Ni du ombroj — super la morta viro.</p>

<p class="staging">(<b>Sinjorino Borkman</b> malantaŭ la benko, kaj <b>Ella Renthejm</b>
antaŭe, etendas unu al la alia la manojn.)</p>
</div>








<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK JOHN GABRIEL BORKMAN ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
