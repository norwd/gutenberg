<!DOCTYPE html>
<html lang="eo"><head>
<meta charset="utf-8"><style>
#pg-header div, #pg-footer div {
    all: initial;
    display: block;
    margin-top: 1em;
    margin-bottom: 1em;
    margin-left: 2em;
}
#pg-footer div.agate {
    font-size: 90%;
    margin-top: 0;
    margin-bottom: 0;
    text-align: center;
}
#pg-footer li {
    all: initial;
    display: block;
    margin-top: 1em;
    margin-bottom: 1em;
    text-indent: -0.6em;
}
#pg-footer div.secthead {
    font-size: 110%;
    font-weight: bold;
}
#pg-footer #project-gutenberg-license {
    font-size: 110%;
    margin-top: 0;
    margin-bottom: 0;
    text-align: center;
}
#pg-header-heading {
    all: inherit;
    text-align: center;
    font-size: 120%;
    font-weight:bold;
}
#pg-footer-heading {
    all: inherit;
    text-align: center;
    font-size: 120%;
    font-weight: normal;
    margin-top: 0;
    margin-bottom: 0;
}
#pg-header #pg-machine-header p {
    text-indent: -4em;
    margin-left: 4em;
    margin-top: 1em;
    margin-bottom: 0;
    font-size: medium
}
#pg-header #pg-header-authlist {
    all: initial;
    margin-top: 0;
    margin-bottom: 0;
}
#pg-header #pg-machine-header strong {
    font-weight: normal;
}
#pg-header #pg-start-separator, #pg-footer #pg-end-separator {
    margin-bottom: 3em;
    margin-left: 0;
    margin-right: auto;
    margin-top: 2em;
    text-align: center
}

    .xhtml_center {text-align: center; display: block;}
    .xhtml_center table {
        display: table;
        text-align: left;
        margin-left: auto;
        margin-right: auto;
        }</style><title>La sinjorino el la maro</title>
<style>@media screen {
    body {
        margin: 10%
        }
    }
.pagedjs_page_content > div {
    margin: 10%
    }
.acte p {
    padding-left: 2em;
    text-indent: -2em
    }
.actehead {
    margin-top: 4em;
    margin-bottom: 2em;
    font-size: 2em;
    font-weight: bolder;
    text-align: center;
    word-spacing: 0.5em
    }
.staging, .note {
    font-size: 90%
    }
p.staging {
    text-indent: 0;
    margin-right: 2em;
    text-align: justify
    }
div#titlepage {
    text-align: center;
    line-height: 2;
    margin-bottom: 4em
    }</style>
<link rel="schema.dc" href="http://purl.org/dc/elements/1.1/">
<link rel="schema.dcterms" href="http://purl.org/dc/terms/">
<meta name="dc.title" content="La Sinjorino el la Maro">
<meta name="dc.language" content="eo">
<meta name="dcterms.source" content="https://www.gutenberg.org/files/19182/19182-h/19182-h.htm">
<meta name="dcterms.modified" content="2025-12-08T13:02:55.006799+00:00">
<meta name="dc.rights" content="Public domain in the USA.">
<link rel="dcterms.isFormatOf" href="http://www.gutenberg.org/ebooks/19182">
<meta name="dc.creator" content="Ibsen, Henrik, 1828-1906">
<meta name="marcrel.trl" content="Tangerud, Odd, 1919-2010">
<meta name="dc.subject" content="Man-woman relationships -- Drama">
<meta name="dc.subject" content="Married people -- Drama">
<meta name="dc.subject" content="Family secrets -- Drama">
<meta name="dc.subject" content="Norwegian drama -- Translations into Esperanto">
<meta name="dcterms.created" content="2006-09-05">
<meta name="generator" content="Ebookmaker 0.13.8 by Project Gutenberg">
<meta property="og:title" content="La Sinjorino el la Maro">
<meta property="og:type" content="Text">
<meta property="og:url" content="https://www.gutenberg.org/cache/epub/19182/pg19182-images.html">
<meta property="og:image" content="https://www.gutenberg.org/cache/epub/19182/pg19182.cover.medium.jpg">
</head>
<body><section class="pg-boilerplate pgheader" id="pg-header" lang="en"><h2 id="pg-header-heading" title="">The Project Gutenberg eBook of <span lang="eo" id="pg-title-no-subtitle">La Sinjorino el la Maro</span></h2>
    
<div>This ebook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this ebook or online
at <a class="reference external" href="https://www.gutenberg.org">www.gutenberg.org</a>. If you are not located in the United States,
you will have to check the laws of the country where you are located
before using this eBook.</div>

<div class="container" id="pg-machine-header"><p><strong>Title</strong>: La Sinjorino el la Maro</p>
<div id="pg-header-authlist">
<p><strong>Author</strong>: Henrik Ibsen</p>

<p><strong>Translator</strong>: Odd Tangerud</p>
</div>
<p><strong>Release date</strong>: September 5, 2006 [eBook #19182]</p>

<p><strong>Language</strong>: Esperanto</p>

<p><strong>Credits</strong>: Produced by William Walter Patterson and Andrew Sly</p>

</div><div id="pg-start-separator">
<span>*** START OF THE PROJECT GUTENBERG EBOOK LA SINJORINO EL LA MARO ***</span>
</div></section><pre></pre>


<div id="titlepage">
<h2>Henrik Ibsen</h2>
<h1>LA SINJORINO EL LA MARO</h1>
<p>Teatraĵo en kvin aktoj</p>
<p>(Fruen fra havet)</p>
<p>1888</p>
<p>Tradukis:<br>
Odd Tangerud</p>
<p>Eldonejo: Jec Scandinavia a/s<br>
Postboks 28, N — 3401 Lier<br>
Tlf. 32 85 50 03. Fax. 32 85 50 82<br>
ISBN 82-91707-50-2</p>
</div>

<h2>LA SINJORINO EL LA MARO</h2>

<p>ROLOJ:</p>

<ul>
<li>DOKTORO WANGEL, distrikta kuracisto.</li>
<li>SINJORINO ELLIDA WANGEL, lia dua edzino.</li>
<li>Liaj filinoj el la unua geedzeco:<ul>
<li>BOLETTE.</li>
<li>HILDE, nur duone plenkreska.</li></ul>
</li><li>LEKTORO ARNHOLM.</li>
<li>LYNGSTRAND, antaŭa maristo, malsana. Li esperas fariĝi skulptisto.</li>
<li>BALLESTED, pedelo, ĉiofaranto, amatora pentristo</li>
<li>FREMDA VIRO.</li>
<li>JUNAJ HOMOJ EL LA URBO.</li>
<li>TURISTOJ.</li>
<li>SOMERGASTOJ.</li>
</ul>

<p>(La intrigo okazas somere en malgranda urbo ĉe fjordo en
norda Norvegio.)</p>

<div class="acte">
<h3 class="actehead">UNUA AKTO</h3>

<p class="staging">(La domo de <b>doktoro Wangel</b>. Tegmentita verando maldekstre. Ĝardeno
antaŭe kaj ĉirkaŭe. Malsupre de la verando estas flagstango.
Dekstre en la ĝardeno estas laŭbo kun tablo kaj seĝoj. Heĝa
barilo kun malgranda enireja pordo en la fono. Malantaŭ la barilo
estas vojo al la marbordo. Aleo laŭ la vojo. Inter la arboj vidiĝas
la fjordo kaj altaj montodorsoj kaj montopintoj en la malproksimejo.
Estas varma kaj brile klara somermateno.)</p>

<p class="staging">(<b>Ballested</b>, mezaĝa, vestita en malnova velurjako kaj kun
larĝrandaĵa artistĉapelo, staras apud la flagstango ordigante la
ŝnuron. La flago kuŝas sur la tero. Iom fore de li staras
pentrostablo kun streĉita tolo. Flanke de ĝi kuŝas faldebla seĝo,
penikoj, paletro kaj pentrista kesteto.)</p>

<p class="staging">(<b>Bolette Wangel</b> venas sur la verandon tra la malfermita
ĝardenĉambra pordo. Ŝi portas grandan vazon kun floroj, kiun ŝi
metas sur la tablon.)</p>

<p>BOLETTE<br>
Nu, Ballested, — ĉu vi sukcesas ĝin suprentiri?</p>

<p>BALLESTED<br>
Jes ja, fraŭlino. Estas simpla afero. — Pardonu, — ĉu vi atendas
fremdulojn vizite hodiaŭ?</p>

<p>BOLETTE<br>
Jes, ni atendas ĉefinstruiston Arnholm ĉi tien antaŭtagmeze. Li
venis al la urbo ĉi-nokte.</p>

<p>BALLESTED<br>
Arnholm? Atendu iomete —. Ĉu li ne nomiĝis Arnholm, tiu guvernisto
ĉi tie antaŭ kelkaj jaroj?</p>

<p>BOLETTE<br>
Jes. Ĝuste li.</p>

<p>BALLESTED<br>
Jen, jen. Li do revenos ĉi tien denove.</p>

<p>BOLETTE<br>
Ĝuste tial ni deziras flagi.</p>

<p>BALLESTED<br>
Jes, estas ja vere konvene.</p>

<p class="staging">(<b>Bolette</b> iras en la ĝardenan ĉambron.)</p>

<p class="staging">(Iom poste <b>Lyngstrand</b> venas laŭ la vojo dekstre, kaj haltas
interesate vidante la stablon kaj la pentristajn aĵojn. Li estas
maldika, juna viro, simple vestita sed bonorde; kaj li aspektas
malforte.)</p>

<p>LYNGSTRAND<br>
<span class="staging">(de ekstere de la heĝo)</span> Bonan matenon.</p>

<p>BALLESTED<br>
<span class="staging">(turnas sin)</span> Ho —! Bonan matenon. <span class="staging">(Suprenlevas la flagon.)</span>
Jen, jen, — Nun leviĝas la balono. <span class="staging">(Fiksas la ŝnuron, kaj iom
ordigas ĉe la stablo.)</span> Bonan matenon, estimato. Mi tamen ne havas
la plezuron —</p>

<p>LYNGSTRAND<br>
Aspekte vi estas pentristo, vi.</p>

<p>BALLESTED<br>
Kompreneble. Ĉu mi ne ankaŭ estus pentristo?</p>

<p>LYNGSTRAND<br>
Jes, mi vidas. — Ĉu vi permesas, ke mi eniru?</p>

<p>BALLESTED<br>
Vi eble volas rigardi?</p>

<p>LYNGSTRAND<br>
Jes, mi ege volus.</p>

<p>BALLESTED<br>
Ho, ankoraŭ ne estas io konsiderinda por rigardi. Sed bonvolu.
Proksimiĝu.</p>

<p>LYNGSTRAND<br>
Dankon, dankon. <span class="staging">(Li proksimiĝas tra la kradpordo.)</span></p>

<p>BALLESTED<br>
<span class="staging">(pentras)</span> Jen la fjordo inter la insuloj, pri kiuj mi nun laboras.</p>

<p>LYNGSTRAND<br>
Mi ja vidas.</p>

<p>BALLESTED<br>
Sed mankas ankoraŭ la figuro. En la ĉi-tiea urbo neeblas trovi
modelon.</p>

<p>LYNGSTRAND<br>
Ĉu estu ankaŭ figuro?</p>

<p>BALLESTED<br>
Jes. Ĉe tiu rifo en la antaŭo kuŝu duone morta marvirino.</p>

<p>LYNGSTRAND<br>
Kial ŝi estu duone morta?</p>

<p>BALLESTED<br>
Ŝi erare naĝis el la maro, kaj ne povas retrovi la vojon elen. Kaj
nun ŝi kuŝas tie, kaj pereas en la sensala akvo, vi komprenas.</p>

<p>LYNGSTRAND<br>
Nu, tiel.</p>

<p>BALLESTED<br>
Estas la sinjorino en ĉi tiu domo, kiu donis al mi la ideon tion
pentri.</p>

<p>LYNGSTRAND<br>
Kion vi fine nomu la bildon?</p>

<p>BALLESTED<br>
Mi intencas nomi ĝin “La fino de la marvirino”.</p>

<p>LYNGSTRAND<br>
Konvenas bone. — Vi certe faros ion bonan el tio.</p>

<p>BALLESTED<br>
<span class="staging">(rigardas lin)</span> Fakulo eble?</p>

<p>LYNGSTRAND<br>
Pentristo, vi sugestas?</p>

<p>BALLESTED<br>
Jes.</p>

<p>LYNGSTRAND<br>
Ne, mi ne estas. Sed mi fariĝos skulptisto. Mi nomiĝas Hans
Lyngstrand.</p>

<p>BALLESTED<br>
Nu, vi estas skulptisto? Jes ja, la arto skulpti ankaŭ estas bela
arto. — Mi opinias, ke mi foje vidis vin sur la strato. Ĉu vi
estas longe loĝinta ĉi tie?</p>

<p>LYNGSTRAND<br>
Ne, nur du semajnojn. Sed mi provos trovi eblecon restadi la tutan
someron.</p>

<p>BALLESTED<br>
Ĝui la agrablan naĝejan vivon? Ĉu?</p>

<p>LYNGSTRAND<br>
Jes. Mi provos regajni miajn fortojn.</p>

<p>BALLESTED<br>
Ĉu malsana?</p>

<p>LYNGSTRAND<br>
Jes, mi iom malsanetas. Sed ne estas danĝere. Estas nur ioma
anheleco en la brusto.</p>

<p>BALLESTED<br>
Ba! — bagatelaĵo! Tamen vi devus viziti iun spertan kuraciston.</p>

<p>LYNGSTRAND<br>
Mi intencis foje demandi al doktoro Wangel.</p>

<p>BALLESTED<br>
Jes, faru. <span class="staging">(rigardas maldekstren)</span> Jen denove venas vaporŝipo.
Plenŝtopita de pasaĝeroj surborde. Estas ja mirinda kresko en la
feriado la lastajn jarojn.</p>

<p>LYNGSTRAND<br>
Jes, vere estas vigla trafiko, mi opinias.</p>

<p>BALLESTED<br>
Venas ankaŭ amaso da somergastoj. Mi ofte timas, ke nia bela urbo
perdu sian karakteron pro tiu fremdaĵo.</p>

<p>LYNGSTRAND<br>
Ĉu vi naskiĝis en la urbo?</p>

<p>BALLESTED<br>
Ne, tio ne. Sed mi akla — aklimatigis min. Mi sentas min ligita al
la loko per la ligoj de tempo kaj kutimo.</p>

<p>LYNGSTRAND<br>
Vi do loĝas ĉi tie longe?</p>

<p>BALLESTED<br>
Nu, dek sep . ..dek ok jarojn. Mi venis kun la teatra grupo de Skive.
Sed jen ni akiris financajn malfacilaĵojn. La grupo dissolviĝis,
kaj disiris ĉiuj laŭ la vento.</p>

<p>LYNGSTRAND<br>
Sed vi mem do restis?</p>

<p>BALLESTED<br>
Mi restis. Kaj pri tio mi profitis. Tiam mi ĉefe laboris en la
dekoracia fako, vi sciu.</p>

<p class="staging">(<b>Bolette</b> elvenas kun balancseĝo, kiun ŝi metas sur la verandon.)</p>

<p>BOLETTE<br>
<span class="staging">(parolas en la direkto de la ĝardena ĉambro)</span> Hilde, — vidu ĉu vi
povas trovi la broditan piedbenketon de patro.</p>

<p>LYNGSTRAND<br>
<span class="staging">(proksimiĝas al la verando kaj salutas)</span> Bonan matenon, fraŭlino
Wangel!</p>

<p>BOLETTE<br>
<span class="staging">(ĉe la relo)</span> Ho ĉu, estas vi sinjoro Lyngstrand? Bonan matenon.
Pardonu momenton, — mi nur — <span class="staging">(eniras en la domon)</span></p>

<p>BALLESTED<br>
Vi do konas la familion?</p>

<p>LYNGSTRAND<br>
Ne sufiĉe. Mi nur renkontis la fraŭlinojn ie kaj ie ĉe aliuloj.
Mi iomete parolis kun la sinjorino dum la lasta muzikado en la
“La Videjo”. Ŝi diris, ke bonvole mi povus viziti ilin.</p>

<p>BALLESTED<br>
Ho ja, — vi devus kultivi tiun konatecon.</p>

<p>LYNGSTRAND<br>
Jes, mi ja intencas fari viziton. Viziteton. Se mi nun trovus
okazon —</p>

<p>BALLESTED<br>
Ho, ĉu — okazon — <span class="staging">(rigardas maldekstren)</span> Morto kaj plago!
<span class="staging">(kolektas siajn aĵojn)</span> La vaporŝipo ja estas ĉe la kajo. Mi
devas rapidi al la hotelo. Eble kelkaj el la novalvenantaj bezonas
min. Mi ja ankaŭ praktikas kiel razisto kaj frizisto, vi sciu.</p>

<p>LYNGSTRAND<br>
Aspekte vi estas tre multflanka.</p>

<p>BALLESTED<br>
Oni devas scii ak — aklimatizi sin en diversaj fakoj en la urbetoj.
Se vi foje bezonus ion pri hararo, — iom da pomado aŭ tiospecan, vi
nur demandu pri dancinstruisto Ballested.</p>

<p>LYNGSTRAND<br>
Dancinstruisto —?</p>

<p>BALLESTED<br>
Estro de la “Kornasocio”, se vi bonvolas. Hodiaŭ ni koncertos supre
en “La Videjo”. Adiaŭ, — adiaŭ! <span class="staging">(Li foriras kun siaj pentraĵoj
tra la barilpordo kaj daŭrigas dekstren.)</span></p>

<p class="staging">(<b>Hilde</b> elvenas kun la piedbenketo. <b>Bolette</b> alportas pliajn
florojn. <b>Lyngstrand</b> salutas al <b>Hilde</b>, de sia staro en la
ĝardeno.)</p>

<p>HILDE<br>
<span class="staging">(ĉe la relo, ne reen salutante)</span> Bolette diris, ke hodiaŭ vi
kuraĝis enen veni.</p>

<p>LYNGSTRAND<br>
Jes, mi permesis al mi eniri.</p>

<p>HILDE<br>
Vi faris vian matenan promenadon, ĉu?</p>

<p>LYNGSTRAND<br>
Ho ne, — ne longan promenadon hodiaŭ.</p>

<p>HILDE<br>
Ĉu vi naĝis?</p>

<p>LYNGSTRAND<br>
Jes, mi banis min tempeton. Mi vidis vian patrinon. Ŝi eniris sian
bandometon.</p>

<p>HILDE<br>
Kiu faris?</p>

<p>LYNGSTRAND<br>
Via patrino.</p>

<p>HILDE<br>
Nu tiel, nu. <span class="staging">(Ŝi metas la benketon antaŭ la balancseĝon.)</span></p>

<p>BOLETTE<br>
<span class="staging">(kvazaŭ interrompante)</span> Ĉu vi ne vidis la boaton de patro tie sur
la fjordo?</p>

<p>LYNGSTRAND<br>
Jes, ŝajnis al mi, ke velboato stiriĝis ĉi-direkten.</p>

<p>BOLETTE<br>
Certe estas patro. Li vizitis malsanulojn sur la insuloj.
<span class="staging">(Ŝi ordigas ion sur la tablo.)</span></p>

<p>LYNGSTRAND<br>
<span class="staging">(staras sur la unua ŝtupo de la ŝtuparo de la verando)</span> Ho, kiel
per floroj beligite —!</p>

<p>BOLETTE<br>
Jes, ĉu ne estas bele?</p>

<p>LYNGSTRAND<br>
Ho, vere delikate. Aspektas kvazaŭ estas solenaĵo en la domo.</p>

<p>HILDE<br>
Jes, tamen estas.</p>

<p>LYNGSTRAND<br>
Mi komprenis. Estas la datreveno de via patro, ĉu?</p>

<p>BOLETTE<br>
<span class="staging">(averte al <b>Hilde</b>)</span> Hm — hm!</p>

<p>HILDE<br>
<span class="staging">(senatente)</span> Ne, tiu de patrino.</p>

<p>LYNGSTRAND<br>
Nu tiel, — Estas tiu de via patrino.</p>

<p>BOLETTE<br>
<span class="staging">(mallaŭte, kolere)</span> Ĉu do, Hilde —!</p>

<p>HILDE<br>
<span class="staging">(same)</span> Lasu min! <span class="staging">(al <b>Lyngstrand</b>)</span> Vi iros hejmen nun por
matenmanĝi, ĉu?</p>

<p>LYNGSTRAND<br>
<span class="staging">(malsupreniras)</span> Jes, mi devus meti ion en la stomakon.</p>

<p>HILDE<br>
Vi certe trovas la regalon bona tie en la hotelo?</p>

<p>LYNGSTRAND<br>
Mi ne plu loĝas en la hotelo. Estas tro multekoste por mi.</p>

<p>HILDE<br>
Kie vi do nun loĝas?</p>

<p>LYNGSTRAND<br>
Nun mi loĝas ĉe sinjorino Jensen.</p>

<p>HILDE<br>
Kiu sinjorino Jensen?</p>

<p>LYNGSTRAND<br>
La akuŝistino.</p>

<p>HILDE<br>
Pardonu, sinjoro Lyngstrand, sed efektive mi havas aliajn
farendaĵojn nun ol —</p>

<p>LYNGSTRAND<br>
Ho, mi ja ne devus tiel paroli.</p>

<p>HILDE<br>
Kion do?</p>

<p>LYNGSTRAND<br>
Tion, kion mi diris.</p>

<p>HILDE<br>
<span class="staging">(rigardas lin mezure; neindulge)</span> Mi ne komprenas vin.</p>

<p>LYNGSTRAND<br>
Ne, ne. Sed mi do diru adiaŭ al la fraŭlinoj ĝis venonte.</p>

<p>BOLETTE<br>
<span class="staging">(venas sur la ŝtuparon)</span> Adiaŭ, adiaŭ, sinjoro Lyngstrand. Vi vere
devas pardoni nin hodiaŭ —. Sed iam poste, — kiam vi havas bonan
tempon — kaj kiam vi havas la emon, — vi absolute faru viziton por
vidi patron kaj — kaj ankaŭ nin aliajn.</p>

<p>LYNGSTRAND<br>
Jes, multan dankon. Mi vere deziras fari tion.</p>

<p class="staging">(Li salutas kaj eliras tra la kradpordo. Preterpasante sur la vojo
ekstere maldekstre, li salutas ankoraŭ unu fojon al la verando.)</p>

<p>HILDE<br>
<span class="staging">(duonlaŭte)</span> Adiaŭ, sinjoro! Bonvolu saluti sinjorinon Jensen de
mi.</p>

<p>BOLETTE<br>
<span class="staging">(mallaŭte, tiras ŝian brakon)</span> Hilde —! Petolaĉa infano! Ĉu vi
tute freneziĝas! Li povus ja aŭdi vin!</p>

<p>HILDE<br>
Pa, — ĉu vi opinias, ke mi atentas pri <em>tio</em>.</p>

<p>BOLETTE<br>
<span class="staging">(rigardas dekstren)</span> Jen venas patro.</p>

<p class="staging">(<b>Doktoro Wangel</b>, en vojaĝkostumo kaj kun valizo en la mano, venas
laŭ la vojeto de dekstre.)</p>

<p>WANGEL<br>
Jen mi revenas, knabinetoj!</p>

<p class="staging">(Li eniras tra la barilpordo.)</p>

<p>BOLETTE<br>
<span class="staging">(iras al li renkonte malsupre en la ĝardeno)</span> Ho, bone ke vi venas.</p>

<p>HILDE<br>
<span class="staging">(Ankaŭ ŝi iras al li.)</span> Ĉu vi ĉion finis por hodiaŭ, paĉjo?</p>

<p>WANGEL<br>
Ho ne, poste mi devos iomete labori en la oficejo. — Diru, — ĉu
Arnholm venis?</p>

<p>BOLETTE<br>
Jes, li venis ĉi-nokte. Ni informiĝis en la hotelo.</p>

<p>WANGEL<br>
Do vi lin ankoraŭ ne vidis?</p>

<p>BOLETTE<br>
Ne. Sed li certe vizitos nin antaŭtagmeze.</p>

<p>WANGEL<br>
Jes, li certe faros.</p>

<p>HILDE<br>
<span class="staging">(tiras lin)</span> Paĉjo, rigardu do.</p>

<p>WANGEL<br>
<span class="staging">(rigardas al la verando)</span> Jes, mi ja vidas, infano. — Estas ja vere
pompe.</p>

<p>BOLETTE<br>
Jes, ni bele ornamis, ĉu ne?</p>

<p>WANGEL<br>
Jes, vere, vere. — Ĉu — ĉu ni estas solaj en la domo nun?</p>

<p>HILDE<br>
Jes, ŝi eliris —</p>

<p>BOLETTE<br>
<span class="staging">(interrompas)</span> Patrino naĝas.</p>

<p>WANGEL<br>
<span class="staging">(Rigardas amike al <b>Bolette</b> kaj frapetas ŝian kapon. Poste li diras
iom hezite:)</span> Aŭskultu nun, knabinetoj, — ĉu vi volas lasi ĉion
ĉi stari tiel la tutan tagon? Kaj ankaŭ la flagon supre la tutan
tagon?</p>

<p>HILDE<br>
Ho, tion vi do povas imagi, paĉjo!</p>

<p>WANGEL<br>
Hm, — nu ja. Sed vi do —</p>

<p>BOLETTE<br>
<span class="staging">(okulumas kaj kapsignas al li)</span> Vi ja komprenas, ke ni ĉion faris
por lernejestro Arnholm. Kiam tia bona amiko la unuan fojon venas por
viziti vin —</p>

<p>HILDE<br>
<span class="staging">(ridetas kaj tiretas lin)</span> Pensu, — li ja estis la instruisto de
Bolette, patro!</p>

<p>WANGEL<br>
<span class="staging">(kun duonrido)</span> Vi du estas vere paro da petoluloj — Nu, nu, —
estas ja funde tute nature, ke vi memoras ŝin, kiu ne plu estas
inter ni. Sed tamen. Jen, Hilde. <span class="staging">(donas al ŝi la valizon)</span> Portu
ĝin en la oficejon. — Nu, knabinetoj, — mi tion ne ŝatas. Ne la
manieron, vi komprenas. Ke ni tiel ĉiun jaron — Nu, — kion diri!
Eble ne povas fariĝi alimaniere.</p>

<p>HILDE<br>
<span class="staging">(volas iri tra la ĝardeno maldekstren, sed haltas, turnas sin kaj
montras)</span> Vidu la sinjoron, kiu tie venas. Certe estas la
lernejestro.</p>

<p>BOLETTE<br>
<span class="staging">(rigardas tien)</span> <em>Tiu</em>? <span class="staging">(ridas)</span> Ho ne! Ĉu vi opinias, ke tiu
aĝulo estas Arnholm!</p>

<p>WANGEL<br>
Nu, atendu, infano. Jes, efektive estas li! — Jes, certe tiel estas!</p>

<p>BOLETTE<br>
<span class="staging">(tien fiksrigardas; mallaŭte, surprizite)</span> Jes, je Dio, ĉu ne
ankaŭ mi opinias —!</p>

<p class="staging">(Lernejestro <b>Arnholm</b>, en eleganta antaŭtagmeza kostumo, kun oraj
okulvitroj kaj maldika bastono venas ekstere sur la vojo de
maldekstre. Li aspektas iom streĉe, rigardas en la ĝardenon,
salutas amikece kaj eniras tra la barilpordo.)</p>

<p>WANGEL<br>
<span class="staging">(iras al li renkonte)</span> Bonvenon, kara lernejestro! Koran bonvenon
reen al la antaŭa loko!</p>

<p>ARNHOLM<br>
Dankon, dankon, doktoro Wangel. Milfojan dankon al vi.</p>

<p class="staging">(Ili vigle mansalutas kaj kune iras tra la ĝardeno.)</p>

<p>ARNHOLM<br>
Kaj jen la infanoj! <span class="staging">(mansalutas al ili kaj rigardas ilin)</span> Tiuj du
mi malfacile rekonus.</p>

<p>WANGEL<br>
Certe ne, mi opinias.</p>

<p>ARNHOLM<br>
Nu, jes, eble tamen Bolette. — Jes, Bolette mi estus rekonanta.</p>

<p>WANGEL<br>
Apenaŭ, mi opinias. Pasis ja nun ok . ..naŭ jaroj de kiam vi vidis
ŝin lastfoje. Nu, ĉi tie okazis ja multaj ŝanĝoj dum tiu tempo.</p>

<p>ARNHOLM<br>
<span class="staging">(ĉirkaŭrigardas)</span> Ŝajnas al mi ke ne. Escepte ke la arboj kreskis
konsiderinde — kaj estas konstruita <em>jena</em> laŭbo —</p>

<p>WANGEL<br>
Nu ja, tiel ekstere —</p>

<p>ARNHOLM<br>
<span class="staging">(ridetas)</span> Kaj kompreneble ke vi nun havas du grandajn fianĉpretajn
filinojn en la domo.</p>

<p>WANGEL<br>
Ho, fianĉpreta estas ja nur la unua.</p>

<p>HILDE<br>
<span class="staging">(duonlaŭte)</span> Aŭskultu do patron!</p>

<p>WANGEL<br>
Sed nun mi proponas, ke ni eksidu sur la verando. Tie estas pli
malvarmete ol ĉi tie. Bonvolu.</p>

<p>ARNHOLM<br>
Dankon, dankon, kara doktoro.</p>

<p class="staging">(Ili supreniras. <b>Wangel</b> proponas por <b>Arnholm</b> lokon en la
balancseĝo.)</p>

<p>WANGEL<br>
Jen, jen. Vi nun sidu trankvile por ripozi. Ĉar vi aspektas iom
streĉe post la vojaĝo.</p>

<p>ARNHOLM<br>
Ho, ne gravas. En ĉi tiu ĉirkaŭaĵo —</p>

<p>BOLETTE<br>
<span class="staging">(al <b>Wangel</b>)</span> Ĉu ni alportu sodakvon kaj sukon en la
ĝardenĉambron? Ĉi tie baldaŭ fariĝos tro varme.</p>

<p>WANGEL<br>
Bone, knabinetoj, faru! Alportu sodakvon kaj sukon. Kaj eble
konjakon.</p>

<p>BOLETTE<br>
Ĉu ankaŭ konjakon?</p>

<p>WANGEL<br>
Nur iometon. Se iu dezirus.</p>

<p>BOLETTE<br>
Nu ja, do. Hilde, malsupreniru al la oficejo kun la valizo.</p>

<p class="staging">(<b>Bolette</b> iras en la ĝardenĉambron fermante la pordon post si.
<b>Hilde</b> prenas la valizon kaj iras maldekstren tra la ĝardeno
malantaŭ la domo.)</p>

<p>ARNHOLM<br>
<span class="staging">(kiu postrigardis <b>Bolette</b> per la okuloj)</span> Estas vere iu belega —.
Estas du belegaj knabinoj, kiuj jen kreskis por vi.</p>

<p>WANGEL<br>
<span class="staging">(eksidas)</span> Jes, vi trovas.</p>

<p>ARNHOLM<br>
Jes, estas eĉ surprize pri Bolette. Ja ankaŭ pri Hilde. — Sed nun
pri vi mem, kara doktoro. Ĉu vi intencas loĝi ĉi tie vian tutan
vivdaŭron?</p>

<p>WANGEL<br>
Ho jes, estos tiel. Ĉi tie mi naskiĝis kaj brediĝis, kiel oni
diras. Ĉi tie mi vivis feliĉe kun ŝi, kiu forpasis de ni tiel
frue. Ŝi kiun vi konis, kiam vi lastfoje vizitis nin, Arnholm.</p>

<p>ARNHOLM<br>
Jes — jes.</p>

<p>WANGEL<br>
Kaj nun mi vivas ĉi tie feliĉa kun ŝi, kiun mi ricevis anstataŭe.
Mi devas diri, ke entute la sorto estis bona al mi.</p>

<p>ARNHOLM<br>
Sed neniun infanon en via dua geedziĝo?</p>

<p>WANGEL<br>
Ni ricevis knabeton antaŭ du — du kaj duona jaro. Sed ni ne havis
lin longe. Li mortis je la aĝo de kvar . ..kvin monatoj.</p>

<p>ARNHOLM<br>
Via edzino, ŝi ne estas hejme hodiaŭ?</p>

<p>WANGEL<br>
Jes, ŝi certe baldaŭ venos. Ŝi malsupreniris por preni banon. Ŝi
naĝas ĉiun tagon je ĉi tiu tempo. En kiu ajna vetero.</p>

<p>ARNHOLM<br>
Ĉu pro iu malsano?</p>

<p>WANGEL<br>
Ne vere malsano. Sed ŝi estas strange nervoza la lastajn jarojn.
Kompreneble, nur foje. Mi vere ne kapablas kompreni kio estas al ŝi.
Sed bani sin en la maro estas kvazaŭ ŝia kora ĝojo, komprenu.</p>

<p>ARNHOLM<br>
Tion mi memoras de pasinte.</p>

<p>WANGEL<br>
<span class="staging">(kun preskaŭ nerimarkebla rideto)</span> Vi ja konas Ellida de la tempo,
kiam vi estis instruisto en Skjoldvik.</p>

<p>ARNHOLM<br>
Kompreneble. Ŝi ofte vizitis la pastran domon. Kaj mi ankaŭ ofte
renkontis ŝin, kiam mi vizitis ŝian patron en la lumturo.</p>

<p>WANGEL<br>
Kredu, tiu tempo profunde stampis ŝin. La urbanoj ne povas tion
kompreni. Ili nomas ŝin “La sinjorino el la maro”.</p>

<p>ARNHOLM<br>
Ĉu?</p>

<p>WANGEL<br>
Jes. Kaj tial —. Parolu vi kun ŝi pri pasintaj tagoj, kara Arnholm.
Estus vere bone por ŝi.</p>

<p>ARNHOLM<br>
<span class="staging">(rigardas lin dubeme)</span> Ĉu vi havas veran kialon por tion opinii?</p>

<p>WANGEL<br>
Certe jes.</p>

<p>VOĈO DE ELLIDA<br>
<span class="staging">(aŭdata ekstere en la ĝardeno dekstre)</span> Ĉu estas vi, Wangel!</p>

<p>WANGEL<br>
<span class="staging">(ekstaras)</span> Jes, kara.</p>

<p class="staging">(<b>Sinjorino Ellida Wangel</b>, kun granda ŝalo ĉirkaŭ si kaj kun
malseka hararo disfalanta sur la ŝultroj, venas el inter la arboj
ĉe la laŭbo. <b>Lernejestro Arnholm</b> ekstaras.)</p>

<p>WANGEL<br>
<span class="staging">(ridetas kaj etendas la manojn al ŝi)</span> Nu, jen la sinjorino el la
maro!</p>

<p>ELLIDA<br>
<span class="staging">(malrapide supreniras sur la verandon kaj kaptas liajn manojn)</span> Dank'
al Dio, ke mi revidas vin! Kiam vi venis?</p>

<p>WANGEL<br>
Ĵus nun. Antaŭ momento. <span class="staging">(montras al <b>Arnholm</b>)</span> Sed vi do salutu
pasintan konaton —!</p>

<p>ELLIDA<br>
<span class="staging">(donas la manon al <b>Arnholm</b>)</span> Jen vi do estas. Bonvenon! Kaj pardonu
ke mi ne estis hejme.</p>

<p>ARNHOLM<br>
Ho, mi petas. Vi do ne pensu pri ceremoniaĵoj.</p>

<p>WANGEL<br>
La akvo estas freŝa hodiaŭ, ĉu?</p>

<p>ELLIDA<br>
Freŝa! Je Dio, ĉi tie la akvo neniam estas freŝa. Malvarmeta kaj
malvigliga. Uŝ, la akvo estas malsana ĉi tie en la fjordoj.</p>

<p>ARNHOLM<br>
Malsana?</p>

<p>ELLIDA<br>
Jes, malsana. Kaj mi opinias, ke ĝi malsanigas ankaŭ nin.</p>

<p>WANGEL<br>
<span class="staging">(ridetas)</span> Nu, vi ja rekomendas la banejon.</p>

<p>ARNHOLM<br>
Mi kredus, ke vi, sinjorino Wangel, havus apartan rilaton al la maro
mem kaj al ĉio kio apartenas al ĝi.</p>

<p>ELLIDA<br>
Ho jes, eble. Eĉ mi mem ja kredas. — Sed ĉu vi vidas kiel bele la
knabinetoj ornamis por vi?</p>

<p>WANGEL<br>
<span class="staging">(embarasata)</span> Hm —. <span class="staging">(rigardas sian horloĝon)</span> Mi ja baldaŭ devas
—</p>

<p>ARNHOLM<br>
Ĉu vere estas por mi —?</p>

<p>ELLIDA<br>
Kompreneble. Ni ja ne tiel ornamas ĉiutage. — Uh, — kiel sufoke
varme estas sub tiu ĉi plafono! <span class="staging">(malsupreniras en la ĝardenon)</span>
Venu ĉi tien! Ĉi tie estas almenaŭ iometa venteto. <span class="staging">(Ŝi eksidas
en la laŭbo.)</span></p>

<p>ARNHOLM<br>
<span class="staging">(eniras)</span> Ŝajnas al mi, ke la venteto estas sufiĉe freŝa.</p>

<p>ELLIDA<br>
Jes, vi, kiu kutimiĝis al la naŭza ĉefurba aero. Tie estas vere
terure dum la somero, laŭdire.</p>

<p>WANGEL<br>
<span class="staging">(kiu ankaŭ iris en la ĝardenon)</span> Hm, kara Ellida, vi devas nun sola
konversacii kun nia gasto dum tempeto.</p>

<p>ELLIDA<br>
Ĉu aferoj?</p>

<p>WANGEL<br>
Jes, mi devas iri al la oficejo. Kaj mi ja ankaŭ devas ŝanĝi
vestojn. Sed ne daŭros longe —</p>

<p>ARNHOLM<br>
<span class="staging">(eksidas en la laŭbo)</span> Ne trorapidu, kara doktoro. Via edzino kaj mi
certe scios pasigi la tempon.</p>

<p>WANGEL<br>
<span class="staging">(kapsignas)</span> Ho, jes, — mi fidas. Nu, — ĝis revido! <span class="staging">(Li iras tra
la ĝardeno maldekstren.)</span></p>

<p>ELLIDA<br>
<span class="staging">(post mallonga silento)</span> Ĉu ne ŝajnas al vi, ke estas bone sidi ĉi
tie?</p>

<p>ARNHOLM<br>
Nun mi sidas bone.</p>

<p>ELLIDA<br>
La laŭbo nomiĝas <em>mia</em> laŭbo. Ĉar estas mi, kiu farigis ĝin. Aŭ
pli ĝuste Wangel — por mi.</p>

<p>ARNHOLM<br>
Kaj ĉi tie vi do kutimas sidi?</p>

<p>ELLIDA<br>
Jes, ĉi tie mi pleje sidas dumtage.</p>

<p>ARNHOLM<br>
Kun la knabinetoj?</p>

<p>ELLIDA<br>
Ne, la knabinetoj — ili estas sur la verando.</p>

<p>ARNHOLM<br>
Kaj Wangel mem?</p>

<p>ELLIDA<br>
Ho, Wangel, li iras tien kaj ĉi tien. Foje al mi kaj foje al la
knabinetoj.</p>

<p>ARNHOLM<br>
Ĉu estas vi kiu deziras tian aranĝon?</p>

<p>ELLIDA<br>
Mi opinias, ke ĉiuj partoj kontentiĝas per tiu aranĝo. Ni povas ja
ĵeti la parolon transen unu al la alia — kiam ni foje trovas ion
por diri.</p>

<p>ARNHOLM<br>
<span class="staging">(post ioma pensado)</span> Kiam mi pasinte frekventis viajn lokojn —.
Ekstere en Skjoldvik mi pripensas —. Hm, — estas nun longe de tiam
—.</p>

<p>ELLIDA<br>
Estas pli ol dek jaroj de kiam vi vizitis nin tie.</p>

<p>ARNHOLM<br>
Jes, proksimume. Sed kiam mi prezentas al mi la bildon de vi tie
ekstere en la lumturo — La paganino, kiel la maljuna pastro nomis
vin, ĉar via patro laŭ li baptigis vin per ŝipnomo kaj ne per
kristana homa nomo —</p>

<p>ELLIDA<br>
Jes, kaj kiel do?</p>

<p>ARNHOLM<br>
Mi tute ne estus kredinta renkonti vin ĉi tie kiel sinjorino Wangel.</p>

<p>ELLIDA<br>
Ne, ĉar tiam Wangel ja ankoraŭ ne estis —. Tiam ja ankoraŭ vivis
la unua patrino de la knabinoj. Ilia vera patrino —</p>

<p>ARNHOLM<br>
Nu jes, jes. Sed eĉ se tiel ne estus —. Eĉ se li estus libera kaj
ne ligita, — mi meniam imagus, ke okazus tiel.</p>

<p>ELLIDA<br>
Ankaŭ mi ne. Vere neniam — tiam.</p>

<p>ARNHOLM<br>
Wangel estas ja ĝentila. Honesta. Kore bonvola al ĉiuj homoj —</p>

<p>ELLIDA<br>
<span class="staging">(varme kaj kore)</span> Jes, li vere estas!</p>

<p>ARNHOLM<br>
— sed ŝajnas al mi, ke li estas tiel ege malsimila al vi.</p>

<p>ELLIDA<br>
Vi pravas. Li ja estas.</p>

<p>ARNHOLM<br>
Nu, sed kiel okazis? Kiel okazis!</p>

<p>ELLIDA<br>
Ho kara Arnholm, ne demandu min pri tio. Mi ne kapablas klarigi la
aferon. Kaj se mi povus, vi ne kapablus percepti kaj kompreni eĉ
eron el tio.</p>

<p>ARNHOLM<br>
Hm —. <span class="staging">(iomete pli mallaŭte)</span> Ĉu vi iam konfidis ion pri mi al via
edzo? Mi kompreneble aludas al la vana paŝo, — al kiu mi lasis min
ravi.</p>

<p>ELLIDA<br>
Ne. Ĉu vi tion pensus? Neniun vorton mi diris al li pri — pri tio
al kio vi aludas.</p>

<p>ARNHOLM<br>
Mi ĝojas. Ĉar premis min la penso ke —</p>

<p>ELLIDA<br>
Vi tute ne bezonas. Mi nur diris al li la veron, ke mi multe ŝatis
vin, kaj ke vi estis la plej fidela kaj bona amiko por mi tie
ekstere.</p>

<p>ARNHOLM<br>
Dankon. Sed diru nun, — kial vi neniam skribis al mi post mia
forvojaĝo?</p>

<p>ELLIDA<br>
Mi pensis, ke eble dolorigus al vi aŭdi ion de iu, kiu — kiu ne
povis proksimiĝi al vi tiel, kiel vi deziris. Estus ja rekte reŝiri
ion embarasan, mi pensis.</p>

<p>ARNHOLM<br>
Hm —. Jes, jes, vi certe pravas.</p>

<p>ELLIDA<br>
Sed kial vi mem neniam skribis?</p>

<p>ARNHOLM<br>
<span class="staging">(rigardas ŝin kaj ridetas duone riproĉe)</span> Mi? Fari la komencon?
Eble suspektigi min por enkonduki ion novan. Post rifuzo tia, kian mi
spertis?</p>

<p>ELLIDA<br>
Ho ne, mi ja bone komprenas. — Ĉu vi neniam poste pensis pri alia
rilato?</p>

<p>ARNHOLM<br>
Neniam. Mi restas fidela al miaj memoroj.</p>

<p>ELLIDA<br>
<span class="staging">(duone ŝercante)</span> Ho, ĉu! Forpelu la malnovajn, tristajn memorojn.
Vi prefere devus pensi fariĝi feliĉa edzo, mi opinias.</p>

<p>ARNHOLM<br>
Do devus baldaŭ okazi, sinjorino Wangel. Memoru ke, — mi ja jam
atingis la trideksepan, verdire.</p>

<p>ELLIDA<br>
Nu, ja, des pli da kaŭzo por vi rapidi. <span class="staging">(Ŝi iomete silentas, poste
diras serioze kaj mallaŭte)</span> Sed aŭskultu nun, kara Arnholm, — mi
nun diru al vi ion, kion mi tiam ne kapablus eldiri, eĉ se mia vivo
estus en veto.</p>

<p>ARNHOLM<br>
Kio do tio estas?</p>

<p>ELLIDA<br>
Kiam vi faris — la vanan paŝon, kiel vi ĵus diris, — tiam mi ne
<em>kapablis</em> respondi al vi alimaniere ol mi faris.</p>

<p>ARNHOLM<br>
Mi scias. Vi nur havis bonan amikecon por oferti al mi. Mi ja scias.</p>

<p>ELLIDA<br>
Sed vi ne scias, ke mia tuta animo kaj ĉiuj miaj pensoj estis tiam
en alia loko.</p>

<p>ARNHOLM<br>
Tiam!</p>

<p>ELLIDA<br>
Jes, ĝuste.</p>

<p>ARNHOLM<br>
Sed tio ja ne eblas! Vi eraras pri la tempo! Mi opinias, ke tiam vi
eĉ ne konis sinjoron Wangel.</p>

<p>ELLIDA<br>
Mi ne parolas pri Wangel.</p>

<p>ARNHOLM<br>
Ne Wangel? Sed tiam, — ekstere en Skjoldvik —. Mi ne memoras unu
solan homon tie, kiun mi opinius povus kapti vian atenton.</p>

<p>ELLIDA<br>
Ne, ne, — mi kredas. Ĉar ĉio estis tute freneza.</p>

<p>ARNHOLM<br>
Sed rakontu do al mi pri tio ĉi!</p>

<p>ELLIDA<br>
Ho, sufiĉas ja, ke vi scias, ke tiam mi estis jam ligita. Kaj nun vi
ja scias.</p>

<p>ARNHOLM<br>
Kaj se vi tiam ne estus ligita?</p>

<p>ELLIDA<br>
Kio do?</p>

<p>ARNHOLM<br>
Ĉu via respondo al mia letero estus alia.</p>

<p>ELLIDA<br>
Kiel mi povas scii? Kiam Wangel venis, la respondo estis ja alia.</p>

<p>ARNHOLM<br>
Pro kio do diri al mi, ke vi estis ligita?</p>

<p>ELLIDA<br>
<span class="staging">(ekstaras kvazaŭ en timo kaj maltrankvilo)</span> Ĉar mi bezonas iun al
kiu konfidi min. Ne, ne, sidu.</p>

<p>ARNHOLM<br>
Via edzo do nenion scias pri la afero?</p>

<p>ELLIDA<br>
Mi unue konfesis al li, ke mia animo iam estis en alia loko. Ion pli
li ne postulis scii. Kaj ni poste neniam tuŝis la aferon. Funde
estis ja nur frenezaĵo. Kaj rompiĝis ja baldaŭ — iamaniere.</p>

<p>ARNHOLM<br>
<span class="staging">(ekstaras)</span> Nur iamaniere? Ne tute!</p>

<p>ELLIDA<br>
Jes, jes, certe! Ho, Dio, kara Arnholm, tute ne estas kiel vi imagas.
Estas io tute nekomprenebla. Mi ne scias kiel mi povus tion rakonti.
Vi nur opinius, ke mi estus malsana. Aŭ ke mi estus tute freneza.</p>

<p>ARNHOLM<br>
Kara sinjorino, — nun vi vere devas plene eldiri.</p>

<p>ELLIDA<br>
Nu ja! Mi provos. Kiel povos vi, prudenta homo, klarigi al vi, ke —
<span class="staging">(rigardas eksteren kaj interrompas)</span> Atendu ĝis poste. Jen vizitanto
venas.</p>

<p class="staging">(<b>Lyngstrand</b> venas sur la vojo de maldekstre kaj iras en la
ĝardenon. Li havas floron en la butontruo kaj portas grandan belan
bukedon, volvitan per papero kaj silka rubando. Li haltas kaj hezitas
iom necerta ĉe la verando.)</p>

<p>ELLIDA<br>
<span class="staging">(el la laŭbo)</span> Ĉu la knabinojn vi serĉas, sinjoro Lyngstrand?</p>

<p>LYNGSTRAND<br>
<span class="staging">(turnas sin)</span> Ho, la sinjorino jen? <span class="staging">(salutas kaj proksimiĝas)</span>
Tiel ne estas. Ne la fraŭlinojn, sed vin mem, sinjorino Wangel.
Vi ja permesis al mi veni por viziti vin —</p>

<p>ELLIDA<br>
Jes, certe mi faris. Vi estas ĉiam bonvena.</p>

<p>LYNGSTRAND<br>
Multan dankon. Kaj ĉar tiel feliĉe okazas, ke estas solenaĵo en la
domo hodiaŭ —</p>

<p>ELLIDA<br>
Nu, tion vi scias?</p>

<p>LYNGSTRAND<br>
Jes, ja. Kaj tial mi volis permesi al mi donaci al sinjorino Wangel
ĉi tiun —</p>

<p class="staging">(Li kapsalutas kaj etendas la bukedon.)</p>

<p>ELLIDA<br>
<span class="staging">(ridetas)</span> Sed kara sinjoro Lyngstrand, ĉu ne estas pli bone doni
viajn belajn florojn al lernejestro Arnholm mem? Ĉar estas ja vere
li, kiu —</p>

<p>LYNGSTRAND<br>
<span class="staging">(rigardas al ambaŭ necerte)</span> Pardonu, — sed mi ne konas tiun
fremdan sinjoron. Estas nur — Mi venas pro la datreveno, sinjorino.</p>

<p>ELLIDA<br>
Datreveno? Vi eraras, sinjoro Lyngstrand. Ne estas datreveno en la
domo hodiaŭ.</p>

<p>LYNGSTRAND<br>
<span class="staging">(ridetas intime)</span> Ho, mi ja scias. Sed mi ne pensis ke estu tiel
sekrete.</p>

<p>ELLIDA<br>
Kion vi scias?</p>

<p>LYNGSTRAND<br>
Ke estas la dat — la datreveno de la sinjorino.</p>

<p>ELLIDA<br>
Mia?</p>

<p>ARNHOLM<br>
<span class="staging">(rigardas ŝin demande)</span> Hodiaŭ? Ne, certe ne.</p>

<p>ELLIDA<br>
<span class="staging">(al <b>Lyngstrand</b>)</span> Kial vi tiel pensas?</p>

<p>LYNGSTRAND<br>
Fraŭlino Hilde malkovris tion. Mi preterpasis iom pli frue hodiaŭ.
Kaj mi demandis al la fraŭlinoj, kial ili tiel bele ornamas per
floroj kaj flagoj —</p>

<p>ELLIDA<br>
Nu bone?</p>

<p>LYNGSTRAND<br>
— kaj fraŭlino Hilde respondis: Jes, ĉar hodiaŭ estas la
datreveno de — de patrino.</p>

<p>ELLIDA<br>
De patrino —! Nu tiel.</p>

<p>ARNHOLM<br>
Aha! <span class="staging">(Li kaj <b>Ellida</b> rigardas sin reciproke kompreneme.)</span> Jes, ĉar
la juna sinjoro do tion scias, sinjorino Wangel —</p>

<p>ELLIDA<br>
<span class="staging">(al <b>Lyngstrand</b>)</span> Jes, ĉar vi ja nun tion scias —</p>

<p>LYNGSTRAND<br>
<span class="staging">(denove ofertas la bukedon)</span> Permesu al mi gratuli —</p>

<p>ELLIDA<br>
<span class="staging">(akceptas la florojn)</span> Koran dankon al vi. — Bonvolu sidiĝi
momenton, sinjoro Lyngstrand.</p>

<p class="staging">(<b>Ellida</b>, <b>Arnholm</b> kaj <b>Lyngstrand</b> eksidas en la laŭbo.)</p>

<p>ELLIDA<br>
Tio ĉi — pri mia datreveno — devus esti sekreto, sinjoro
lernejestro.</p>

<p>ARNHOLM<br>
Devus, mi komprenas. Ne devus esti por ni neinformitaj.</p>

<p>ELLIDA<br>
<span class="staging">(metas la bukedon flanken)</span> Ne, ĝuste tiel. Ne por la neinformitaj.</p>

<p>LYNGSTRAND<br>
Mi do eĉ ne diros al iu vivanta homo.</p>

<p>ELLIDA<br>
Ho, ne tiel grave. — Sed kiel vi nun fartas? Vi aspektas pli sane
nun ol antaŭe.</p>

<p>LYNGSTRAND<br>
Jes, ankaŭ mi kredas, ke mi saniĝos. Kaj venontan jaron, se mi
povos iri suden —</p>

<p>ELLIDA<br>
Kaj tion vi povos, diras la knabinoj.</p>

<p>LYNGSTRAND<br>
Jes, ĉar en Bergen mi havas bonfaranton, kiu protektas min. Kaj li
promesis helpi min venontan jaron.</p>

<p>ELLIDA<br>
Kiel vi kontaktiĝis al li?</p>

<p>LYNGSTRAND<br>
Ho, feliĉa okazo. Ĉar iun fojon mi estis maristo sur unu el liaj
ŝipoj.</p>

<p>ELLIDA<br>
Ĉu vere? Vi do tiam ŝatis la maron?</p>

<p>LYNGSTRAND<br>
Ne, tute ne. Sed kiam mia patrino mortis, mia patro ne volis lasi min
nenifari hejme ĉe si. Kaj li farigis min maristo. Ni pereis en la
Angla Kanalo survoje hejmen. Kaj estis ja bone por mi.</p>

<p>ARNHOLM<br>
Kiel bone, vi diras?</p>

<p>LYNGSTRAND<br>
Jes, ĉar per tiu pereo mi ricevis la difekton. En la brusto. Mi
longe kuŝis en la malvarma akvo, antaŭ ol ili savis min. Kaj tiam
mi ja devis forlasi la maron. — Jes, vere estis granda feliĉo.</p>

<p>ARNHOLM<br>
Ĉu, vi trovas?</p>

<p>LYNGSTRAND<br>
Jes. Ĉar la difekto ne estas vere danĝera. Kaj nun mi povos fariĝi
skulptisto, kion mi ege deziras. Imagu — povi modli la delikatan
argilon, kiu tiel cedeme formiĝas inter la fingroj!</p>

<p>ELLIDA<br>
Kaj kion volas vi do modli? Ĉu marvirojn kaj marvirinojn? Aŭ ĉu
antikvajn vikingojn?</p>

<p>LYNGSTRAND<br>
Ne, tiaĵojn ne. Kiam mi estos progresinta, mi provos fari grandan
verkon. Grupon, kiel oni tion nomas.</p>

<p>ELLIDA<br>
Nu jes, — sed kion tiu grupo reprezentu?</p>

<p>LYNGSTRAND<br>
Ho, devus esti io kion mi mem travivis.</p>

<p>ARNHOLM<br>
Jes, jes, — tenu vin al tio.</p>

<p>ELLIDA<br>
Sed kio tio do estus?</p>

<p>LYNGSTRAND<br>
Jes, mi imagas, ke estu juna marista edzino, kiu kuŝas maltrankvila
dormante. Kaj ŝi ankaŭ sonĝas. Mi certas, ke mi povos realigi, ke
ŝi sonĝas.</p>

<p>ARNHOLM<br>
Ĉu ne estu pli?</p>

<p>LYNGSTRAND<br>
Jes, ankaŭ alia figuro. Iu estaĵo por nomi ĝin. Estu ŝia edzo,
al kiu ŝi ne estis fidela, dum li estis for. Kaj li dronis en la
maro.</p>

<p>ARNHOLM<br>
Kiel, dronis —?</p>

<p>ELLIDA<br>
Li dronis?</p>

<p>LYNGSTRAND<br>
Jes. Li dronis dum vojaĝo. Sed okazas la strangaĵo, ke li tamen
revenas hejmen. Estas dumnokte. Kaj nun li staras tie apud ŝia lito
rigardante ŝin. Li staru malsekega, kvazaŭ homo ĵus eltirita el la
maro.</p>

<p>ELLIDA<br>
<span class="staging">(klinas sin malantaŭen en la seĝo)</span> Vere stranga imago. <span class="staging">(fermas la
okulojn)</span> Mi vive bildigas tion antaŭ mi.</p>

<p>ARNHOLM<br>
Sed je sankta nomo, sinjoro — sinjoro —! Vi ja diris, ke estu io,
kion vi mem travivis.</p>

<p>LYNGSTRAND<br>
Jes, jes, — Mi travivis tion ĉi. Iamaniere do.</p>

<p>ARNHOLM<br>
Travivis, ke morta viro —?</p>

<p>LYNGSTRAND<br>
Nu ja, mi ne diras tiel korpe travivis. Ne reale, vi komprenu. Sed
tamen —</p>

<p>ELLIDA<br>
<span class="staging">(vigle, streĉe)</span> Rakontu ĉion kion vi scias kaj povas! Pri tio mi
devas ĉion scii.</p>

<p>ARNHOLM<br>
<span class="staging">(ridetas)</span> Jes, tio devas ja esti io por vi. Tiaĵo kun mara etoso.</p>

<p>ELLIDA<br>
Kiel do estis, sinjoro Lyngstrand?</p>

<p>LYNGSTRAND<br>
Jes, tiel ke kiam ni velus hejmen kun la brigo el urbo nomita
Halifax, ni devis postlasi la laborestron en la malsanulejo tie. Ni
dungis usonanon anstataŭe. Tiu nova laborestro —</p>

<p>ELLIDA<br>
La usonano?</p>

<p>LYNGSTRAND<br>
— jes; li ricevis de la estro amaseton da gazetoj, kiun li ĉiame
legadis. Ĉar li volis lerni la norvegan, li diris.</p>

<p>ELLIDA<br>
Nu! Kaj sekve!</p>

<p>LYNGSTRAND<br>
Iun vesperon en terura vetero. Ĉiuj viroj sur la ferdeko. Escepte la
laborestro kaj mi. Ĉar li estis tordinta la piedon, kaj ne povis
stari sur ĝi. Kaj ankaŭ mi estis malsana kaj kuŝis. Ja, li do
sidis tie en la kajuto denove legante unu el la malnovaj gazetoj —</p>

<p>ELLIDA<br>
Jes! Jes!</p>

<p>LYNGSTRAND<br>
Sed dum li tie sidas, mi aŭdas kvazaŭ hurlon el li. Kaj kiam mi
rigardas lin, mi vidas ke li estas blanka kiel kreto en la vizaĝo.
Li komencas tiri kaj ŝiri la gazeton en mil pecojn. Sed tion li
faris tute silente, silente.</p>

<p>ELLIDA<br>
Li nenion diris? Li ne parolis?</p>

<p>LYNGSTRAND<br>
Ne tuj. Sed iom post iom li kvazaŭ parolis al si mem: Edziniĝis.
Kun alia viro. Dum mi estis for.</p>

<p>ELLIDA<br>
<span class="staging">(fermas la okulojn kaj diras mallaŭte)</span> Tion li diris?</p>

<p>LYNGSTRAND<br>
Jes. Kaj imagu, — li tion diris en bona norvega. Li certe facile
lernis fremdajn lingvojn, tiu viro.</p>

<p>ELLIDA<br>
Kaj poste? Kio okazis poste?</p>

<p>LYNGSTRAND<br>
Jes, jen sekvas tio stranga, kion mi neniam en la mondo forgesos.
Ĉar li aldonis, — ankaŭ tio silente: — Sed mia ŝi estas, kaj mia
ŝi fariĝu. Kaj min ŝi sekvu, eĉ se mi venu hejmen por serĉi ŝin
kiel droninta viro el la nigra maro.</p>

<p>ELLIDA<br>
<span class="staging">(verŝas al si akvon. Ŝia mano tremas.)</span> Puh, — kiel preme varme
estas hodiaŭ —</p>

<p>LYNGSTRAND<br>
Kaj tion li diris per tia vola forto, ke ŝajnis al mi ke li estas
viro por tion plenumi.</p>

<p>ELLIDA<br>
Ĉu vi scias — pri la sorto de tiu viro?</p>

<p>LYNGSTRAND<br>
Ho, sinjorino, li certe ne plu vivas.</p>

<p>ELLIDA<br>
<span class="staging">(rapide)</span> Kial vi tion opinias!</p>

<p>LYNGSTRAND<br>
Jes, ĉar ni ja poste pereis en la Angla Kanalo. Mi sukcesis trovi
lokon en la granda savboato kun la ŝipestro kaj kvin aliaj. La
direktisto prenis la malantaŭan boateton. Lin sekvis la usonano kaj
iu alia.</p>

<p>ELLIDA<br>
Kaj de ili oni nenion plu aŭdis?</p>

<p>LYNGSTRAND<br>
Ne, nenion, sinjorino. Mia bonfaranto ĵus skribis tion en letero.
Sed ĝuste tial mi multe ŝatus fari artaĵon pri tio. La malfidelan
maristedzinon mi vive bildigas antaŭ mi. Kaj ankaŭ la venĝanto,
kiu dronis, sed tamen revenas hejmen el la maro. Mi vidas ambaŭ tute
klare.</p>

<p>ELLIDA<br>
Ankaŭ mi. <span class="staging">(ekstaras)</span> Venu, — ni eniru. Aŭ prefere malsupren al
Wangel! Estas ja preme varme. <span class="staging">(Ŝi iras el la laŭbo.)</span></p>

<p>LYNGSTRAND<br>
<span class="staging">(kiu ankaŭ ekstaris)</span> Mi nun dankas pro la akcepto. Mi ja nur farus
viziteton pro la datreveno.</p>

<p>ELLIDA<br>
Nu, kiel vi preferas. <span class="staging">(etendas al li la manon)</span> Adiaŭ,
kaj dankon pro la floroj.</p>

<p class="staging">(<b>Lyngstrand</b> salutas kaj eliras maldekstren tra la barilpordo.)</p>

<p>ARNHOLM<br>
<span class="staging">(proksimiĝas al <b>Ellida</b>)</span> Mi ja vidas, ke tio ĉi kore tuŝis vin,
kara sinjorino Wangel.</p>

<p>ELLIDA<br>
Ho jes, vi povas ja esprimi vin tiel, kvankam —</p>

<p>ARNHOLM<br>
Sed funde ne estas io alia ol vi devus atendi.</p>

<p>ELLIDA<br>
<span class="staging">(rigardas lin surprize)</span> Atendi!</p>

<p>ARNHOLM<br>
Jes, ŝajnas al mi.</p>

<p>ELLIDA<br>
Atendi ke iu povus reveni —! Tiel reveni!</p>

<p>ARNHOLM<br>
Sed pro Dio —! Ĉu estas la marista fablo de tiu freneza skulptisto
—?</p>

<p>ELLIDA<br>
Ho, kara Arnholm, eble li ne tamen estas tiel freneza.</p>

<p>ARNHOLM<br>
Do estas tiu babilaĵo pri tiu morta viro, kiu tiel skuis vin? Kaj
mi, kiu kredis, ke —</p>

<p>ELLIDA<br>
Kion vi kredis?</p>

<p>ARNHOLM<br>
Kompreneble mi kredis, ke estis nur ŝajnigo de vi. Ke vi
ĉagreniĝis, ĉar vi malkovris, ke oni sekrete solenis familian
memoron. Ke via edzo kaj liaj infanoj vivas en vivo de memoroj, en
kiu vi ne partoprenas.</p>

<p>ELLIDA<br>
Ho, ne, ne. Estu pri tio kiel estas. Mi ne rajtas postuli mian edzon
sole por mi mem.</p>

<p>ARNHOLM<br>
Ŝajnas al mi, ke vi tamen rajtas.</p>

<p>ELLIDA<br>
Jes. Sed mi ne rajtas. Jen la afero. Ankaŭ mi vivas en io, — al kio
la aliaj estas eksteraj.</p>

<p>ARNHOLM<br>
Vi! <span class="staging">(pli mallaŭte)</span> Ĉu estas komprenende, ke —? Vi — Vi do ne
amas vian edzon!</p>

<p>ELLIDA<br>
Ho jes, jes, — el mia tuta animo mi nun amas lin! Ĝuste tial tio
ĉi estas tiel terura, — tiel nekomprenebla, — tiel neimagebla, —!</p>

<p>ARNHOLM<br>
Vi nun konfidu viajn ĉagrenojn tute kaj senrezerve al mi! Vi volas,
ĉu, sinjorino Wangel?</p>

<p>ELLIDA<br>
Mi ne povas, kara amiko. Almenaŭ ne nun. Eble poste.</p>

<p class="staging">(<b>Bolette</b> venas sur la verandon kaj iras malsupren en la ĝardenon.)</p>

<p>BOLETTE<br>
Nun patro venas el la oficejo. Ĉu ni do ne devus sidiĝi en la
ĝardena ĉambro?</p>

<p>ELLIDA<br>
Jes, ni faru.</p>

<p class="staging">(<b>Wangel</b>, en ŝanĝita vestaĵo, venas kune kun <b>Hilde</b> de
maldekstre de malantaŭ la domo.)</p>

<p>WANGEL<br>
Jen, jen! Mi estas libera kaj preta! Nun gustos bone glaso da io
malvarmeta.</p>

<p>ELLIDA<br>
Atendu iomete. <span class="staging">(Ŝi iras en la laŭbon kaj serĉas la bukedon.)</span></p>

<p>HILDE<br>
Ho, vidu, vidu! La belajn florojn! De kie vi ricevis ilin?</p>

<p>ELLIDA<br>
Mi ricevis ilin de skulptisto Lyngstrand, mia kara Hilde.</p>

<p>HILDE<br>
<span class="staging">(ekmiras)</span> De Lyngstrand?</p>

<p>BOLETTE<br>
<span class="staging">(maltrankvila)</span> Ĉu Lyngstrand venis — denove?</p>

<p>ELLIDA<br>
<span class="staging">(kun rideto)</span> Jes. Li venis kun tiu ĉi. Okaze de la datreveno, vi
komprenas.</p>

<p>BOLETTE<br>
<span class="staging">(ekrigardas al <b>Hilde</b>)</span> Ah —!</p>

<p>HILDE<br>
<span class="staging">(murmuras)</span> La besto!</p>

<p>WANGEL<br>
<span class="staging">(embarasita, al <b>Ellida</b>)</span> Hm. Jes, vi ja vidas —. Mi diru al vi,
mia kara, bona, benita Ellida —</p>

<p>ELLIDA<br>
<span class="staging">(interrompas)</span> Venu nun, knabinetoj! Kaj ni metu miajn florojn en
akvon kune kun la aliaj. <span class="staging">(Ŝi supreniras sur la verandon.)</span></p>

<p>BOLETTE<br>
<span class="staging">(mallaŭte al <b>Hilde</b>)</span> Ho, ŝi do tamen estas ĝentila.</p>

<p>HILDE<br>
Simiaĵoj! Ŝi nur volas intimiĝi kun patro.</p>

<p>WANGEL<br>
<span class="staging">(supre sur la verando, premas la manon de <b>Ellida</b>)</span> Dankon —
dankon! Koran dankon pro tio ĉi, Ellida!</p>

<p>ELLIDA<br>
<span class="staging">(ordigas la florojn)</span> Nu do, — ĉu ne ankaŭ mi estu kune kun vi por
— por honori la datrevenon de patrino?</p>

<p>ARNHOLM<br>
Hm —.</p>

<p class="staging">(Li supreniras al <b>Wangel</b> kaj <b>Ellida</b>. <b>Bolette</b> kaj <b>Hilde</b> restas
en la ĝardeno.)</p>
</div>
<div class="acte">
<h3 class="actehead">DUA AKTO</h3>

<p class="staging">(Supre sur “La Videjo”, arbustkovrita altaĵo malantaŭ la urbo. Iom
malantaŭe staras ŝtonstako kaj ventomontrilo. Grandaj ŝtonoj por
sidejoj kuŝas ĉirkaŭ la ŝtonstako kaj en la antaŭo. Profunde en
la malantaŭo vidiĝas la ekstera fjordo kun insuloj kaj promontoroj.
La granda maro ne vidiĝas. Estas duonhela somernokto. Flaveruĝa
lumeto en la aero kaj sur la montopintoj fore. Kvartona kantado
aŭdiĝas de malsupre en la deklivo dekstre.)</p>

<p class="staging">(<b>Junaj homoj</b> el la urbo, <b>gesinjoroj</b>, venas pare de dekstre, kaj
en intima konversacio iras preter la ŝtonstako kaj elen maldekstre.
Iom poste venas <b>Ballested</b> kiel gvidanto por grupo da eksterlandaj
geturistoj. Li estas ŝarĝita de ŝaloj kaj vojaĝsaketoj.)</p>

<p>BALLESTED<br>
<span class="staging">(montras supren per la bastono)</span> Sehen Sie, meine Herrschaften, —
dort fore liegt eine andere altaĵo. Das willen wir ankaŭ besteigen
und so herunter —</p>

<p class="staging">(Li daŭrigas angle kaj gvidas la grupon maldekstren.)</p>

<p class="staging">(<b>Hilde</b> venas rapide supren la deklivon dekstre, haltas kaj rigardas
malantaŭen. Iom poste venas <b>Bolette</b> la saman vojon.)</p>

<p>BOLETTE<br>
Sed, kara, kial ni forkuru de Lyngstrand?</p>

<p>HILDE<br>
Ĉar mi ne eltenas iri tiel malrapide en la deklivoj. Vidu, — vidu,
kiel li rampas supren.</p>

<p>BOLETTE<br>
Ho, vi ja scias kiel malsana li estas.</p>

<p>HILDE<br>
Ĉu vi opinias, ke estas tre danĝere?</p>

<p>BOLETTE<br>
Jes, mi opinias.</p>

<p>HILDE<br>
Li ja vizitis patron posttagmeze. Mi dezirus scii kion patro pensas
pri li.</p>

<p>BOLETTE<br>
Patro diris al mi, ke estas malmoliĝo en la pulmo, — aŭ io tia. Li
ne vivos longe, diris patro.</p>

<p>HILDE<br>
Ĉu tion li diris! Imagu, — ĝuste kion mi pensis.</p>

<p>BOLETTE<br>
Sed pro Dio, vi nenion rimarkigu.</p>

<p>HILDE<br>
Ho, kial vi tiel pensas. <span class="staging">(duonlaŭte)</span> Jen vidu, — nun Hans fine
krablis al la supro. Hans —. Ĉu ne ŝajnas al vi, ke oni povas
vidi, ke li nomiĝas Hans?</p>

<p>BOLETTE<br>
<span class="staging">(flustras)</span> Estu bonkonduta! Mi konsilas!</p>

<p class="staging">(<b>Lyngstrand</b> venas de dekstre kun sunŝirmilo en la mano.)</p>

<p>LYNGSTRAND<br>
Mi petas pardonon al la fraŭlinoj, ĉar mi ne povis iri same rapide
kiel vi.</p>

<p>HILDE<br>
Ĉu vi eĉ ekhavis sunŝirmilon?</p>

<p>LYNGSTRAND<br>
Ĝi apartenas al via patrino. Ŝi diris ke mi uzu ĝin kiel bastonon.
Ĉar mi neniun kunportis.</p>

<p>BOLETTE<br>
Ĉu ili daŭre estas tie malsupre? Patro kaj la aliaj?</p>

<p>LYNGSTRAND<br>
Jes. Via patro iris en la gastejon. La aliaj sidas ekstere
aŭskultante la muzikon. Sed poste ili volas supreniri, diris via
patrino.</p>

<p>HILDE<br>
<span class="staging">(lin rigardante)</span> Vi nun estas sufiĉe laca.</p>

<p>LYNGSTRAND<br>
Jes, nun ŝajnas al mi, ke mi estas iomete laca. Mi pensas ke estas
pli bone sidi tempeton.</p>

<p class="staging">(Li eksidas sur ŝtono antaŭe dekstre.)</p>

<p>HILDE<br>
<span class="staging">(staras antaŭ li)</span> Ĉu vi scias, ke poste okazos dancado malsupre
sur la muzikejo?</p>

<p>LYNGSTRAND<br>
Jes, mi aŭdis paroli pri tio.</p>

<p>HILDE<br>
Vi certe ŝatas danci, ĉu ne?</p>

<p>BOLETTE<br>
<span class="staging">(kiu plukas floretojn inter la erikoj)</span> Ho, Hilde, — lasu nun
Lyngstrand regajni la spiron.</p>

<p>LYNGSTRAND<br>
<span class="staging">(al <b>Hilde</b>)</span> Jes, fraŭlino, mi volus danci — se mi povus.</p>

<p>HILDE<br>
Ĉu? Vi do neniam lernis?</p>

<p>LYNGSTRAND<br>
Ankaŭ tion ne. Sed pri <em>tio</em> mi ne pensis. Mi aludis ĉar mi ne
povas pro la brusto.</p>

<p>HILDE<br>
Pro tiu difekto, kiel vi diras?</p>

<p>LYNGSTRAND<br>
Jes, estas tial.</p>

<p>HILDE<br>
Ĉu vi multe ĉagreniĝis pro tiu difekto?</p>

<p>LYNGSTRAND<br>
Ho ne, tion mi ne povas diri. <span class="staging">(ridetas)</span> Ĉar estas pro tio,
ke ĉiuj homoj estas ĝentilaj kaj afablaj kaj eĉ bonfarantaj
al mi, mi kredas.</p>

<p>HILDE<br>
Jes, kaj ĝi ja ne estas danĝera.</p>

<p>LYNGSTRAND<br>
Ne, ĝi tute ne estas danĝera. Tion mi komprenas laŭ via patro.</p>

<p>HILDE<br>
Kaj vi ja saniĝos tuj kiam vi forvojaĝos.</p>

<p>LYNGSTRAND<br>
Jes ja. Tiam mi saniĝos.</p>

<p>BOLETTE<br>
<span class="staging">(kun floroj)</span> Jen, sinjoro Lyngstrand, — metu tiujn ĉi en la
butontruon.</p>

<p>LYNGSTRAND<br>
Ho, mil dankojn, fraŭlino! Estas ja tro ĝentile de vi.</p>

<p>HILDE<br>
<span class="staging">(rigardas malsupren dekstren)</span> Jen ili venas sur la vojo.</p>

<p>BOLETTE<br>
<span class="staging">(Ankaŭ ŝi rigardas malsupren.)</span> Se ili nur sciu kie ili flankeniru.
Ne, nun ili prenas eraran vojon.</p>

<p>LYNGSTRAND<br>
<span class="staging">(ekstaras)</span> Mi kuros malsupren al la turniĝo kaj voku al ili.</p>

<p>HILDE<br>
Tiam vi devas tre laŭte krii.</p>

<p>BOLETTE<br>
Ne, vi ne devas. Vi denove fariĝos laca.</p>

<p>LYNGSTRAND<br>
Ho, malsupren estas facile.</p>

<p class="staging">(Li eliras dekstren.)</p>

<p>HILDE<br>
Jes, malsupren, jes. <span class="staging">(postrigardas lin)</span> Nun li eĉ saltas! Kaj li
ne memoras, ke poste li devas supreniri.</p>

<p>BOLETTE<br>
Kompatindulo —.</p>

<p>HILDE<br>
Se Lyngstrand proponus geedziĝon al vi, ĉu vi lin akceptus?</p>

<p>BOLETTE<br>
Ĉu vi freneziĝis?</p>

<p>HILDE<br>
Ho, mi ja pensas, ke se li ne havus tiun difekton. Kaj se li ne
baldaŭ estus mortanta. Ĉu vi <em>tiam</em> akceptus lin?</p>

<p>BOLETTE<br>
Mi opinias, ke estus pli bone ke <em>vi</em> prenus lin.</p>

<p>HILDE<br>
Ho certe ne. Li ja nenion posedas. Li eĉ ne havas sufiĉe por
vivteni sin.</p>

<p>BOLETTE<br>
Kial vi do okupiĝas tiel multe pri li?</p>

<p>HILDE<br>
Ho, tion mi ja nur faras pro tiu difekto.</p>

<p>BOLETTE<br>
Mi tute ne rimarkis, ke vi kompatas lin pro <em>tio</em>.</p>

<p>HILDE<br>
Ne, mi eĉ ne faras. Sed estas tiel tente.</p>

<p>BOLETTE<br>
Kio?</p>

<p>HILDE<br>
Rigardi lin, kaj igi lin rakonti, ke ne estas danĝere. Kaj ke li
povos iri eksterlanden, kaj ke li fariĝos artisto. Tiun ĉion li
kredadas kaj estas kontenta profunde en la animo. Kaj tamen el tio
nenio fariĝos. Neniam. Ĉar li ne vivos tiel longe. Estas por mi
ekscite pripensi tion.</p>

<p>BOLETTE<br>
Ekscite!</p>

<p>HILDE<br>
Jes, ĝuste ekscite. Tion mi permesas al mi.</p>

<p>BOLETTE<br>
Fi, Hilde, vi vere estas aĉa infano!</p>

<p>HILDE<br>
Mi eĉ volas esti. Spite! <span class="staging">(rigardas malsupren)</span> Nun fine!
Aspekte Arnholm ne ŝatas supreniri. <span class="staging">(turnas sin)</span> Sed al aliaĵo,
— ĉu vi scias, kion mi vidis sur Arnholm ĉe la manĝotablo?</p>

<p>BOLETTE<br>
Nu?</p>

<p>HILDE<br>
Imagu, — liaj haroj komencas defali — tie supre, meze sur la kapo.</p>

<p>BOLETTE<br>
Ho, babilaĵo! Ne estas vero.</p>

<p>HILDE<br>
Jes. Kaj li havas sulkojn ĉe ambaŭ okuloj. Je Dio, Bolette, ke vi
povis esti tiel enamiĝinta al li, tiam kiam li legis kun vi!</p>

<p>BOLETTE<br>
<span class="staging">(ridetas)</span> Jes, ĉu eblas kompreni <em>tion</em>? Mi memoras, ke mi iam
ploris brulantajn larmojn, ĉar li diris, ke Bolette estas malbela
nomo.</p>

<p>HILDE<br>
Jes, imagu! <span class="staging">(rigardas malsupren)</span> Ho, jen vidu! Nun “la sinjorino el
la maro” konversaciadas kun li. Ne kun patro. — Mi miras ĉu tiuj du
ĵetas senteman okulon unu al la alia.</p>

<p>BOLETTE<br>
Vi vere devus honti. Kial povas vi diri tiaĵon pri ŝi? Fariĝis ja
nun tiel bone inter ni —</p>

<p>HILDE<br>
Jes, jes, — kredigu tion al vi mem, junulino! Ho ne, fariĝos neniam
bone inter ni kaj ŝi. Ĉar ŝi ne konvenas por ni. Kaj nek ni por
ŝi. Dio scias kial patro tirus ŝin en la domon! — Mi ne mirus se
ŝi iun tagon fariĝus freneza.</p>

<p>BOLETTE<br>
Freneza! Kiel vi povas imagi tion?</p>

<p>HILDE<br>
Ho, ne estas strange. Ankaŭ ŝia patrino fariĝis freneza. Ŝi
mortis freneza, mi scias.</p>

<p>BOLETTE<br>
Jes, Dio scias en kio vi ne metas vian nazon. Sed ne babiladu pri
tio. Estu afabla — pro patro. Aŭdu, Hilde?</p>

<p class="staging">(<b>Wangel</b>, <b>Ellida</b>, <b>Arnholm</b> kaj <b>Lyngstrand</b> venas de dekstre.)</p>

<p>ELLIDA<br>
<span class="staging">(montras al la fono)</span> Jen fore ĝi estas!</p>

<p>ARNHOLM<br>
Jes, ĝuste. En tiu direkto ĝi ja estas.</p>

<p>ELLIDA<br>
Jen fore kuŝas la maro.</p>

<p>BOLETTE<br>
<span class="staging">(al <b>Arnholm</b>)</span> Ĉu vi ne trovas la lokon bela?</p>

<p>ARNHOLM<br>
Mi trovas ĝin belega. Grandioza vidaĵo.</p>

<p>WANGEL<br>
Jes. Eble vi neniam antaŭe supreniris ĉi tien?</p>

<p>ARNHOLM<br>
Ne, neniam. Mi opinias, ke dum mia restado ĉi tie apenaŭ estis
atingeble. Eĉ ne vojeto.</p>

<p>WANGEL<br>
Kaj eĉ neniu aranĝo. Ĉion ni faris la lastajn jarojn.</p>

<p>BOLETTE<br>
Jen sur la “Pilotkabo” estas ankoraŭ pli grandioza vidaĵo.</p>

<p>WANGEL<br>
Ĉu ni iru tien, Ellida?</p>

<p>ELLIDA<br>
<span class="staging">(eksidas sur ŝtonon dekstre)</span> Dankon. Ne mi. Sed iru vi aliaj. Kaj
dume mi sidas ĉi tie.</p>

<p>WANGEL<br>
Do mi restos kun vi. La knabinetoj povas montri la lokon al Arnholm.</p>

<p>BOLETTE<br>
Ĉu vi ŝatas iri kun ni, sinjoro Arnholm?</p>

<p>ARNHOLM<br>
Jes, volonte. Ĉu estas vojo ankaŭ tien?</p>

<p>BOLETTE<br>
Ho jes. Estas larĝa vojo.</p>

<p>HILDE<br>
La vojo estas tiel larĝa, ke estas abunda spaco por du iri brakon en
brako.</p>

<p>ARNHOLM<br>
<span class="staging">(ŝerce)</span> Ĉu vere, eta fraŭlino Hilde? <span class="staging">(al <b>Bolette</b>)</span>
Ĉu ni provu, ĉu estas vero?</p>

<p>BOLETTE<br>
<span class="staging">(subpremas rideton)</span> Jes ja. Ni provu. <span class="staging">(Ili iras brakon en brako
maldekstren)</span></p>

<p>HILDE<br>
<span class="staging">(al Lyngstrand)</span> Ĉu ankaŭ ni iru —?</p>

<p>LYNGSTRAND<br>
Brakon en brako —?</p>

<p>HILDE<br>
Nu, kial ne? Bonvolu.</p>

<p>LYNGSTRAND<br>
<span class="staging">(prenas ŝian brakon kaj ridetas kontente)</span> Estas ja vere ŝerce
amuze!</p>

<p>HILDE<br>
Ŝerce —?</p>

<p>LYNGSTRAND<br>
Jes, ĉar aspektas ja kiel ni estas gefianĉoj.</p>

<p>HILDE<br>
Vi neniam antaŭe promenis kun sinjorino ĉe la brako, sinjoro
Lyngstrand, ĉu?</p>

<p class="staging">(Ili eliras maldekstren.)</p>

<p>WANGEL<br>
<span class="staging">(kiu staras apud la ŝtonstako)</span> Kara Ellida, nun ni havas momenton
solan por ni mem —</p>

<p>ELLIDA<br>
Jes, venu kaj eksidu ĉe mi.</p>

<p>WANGEL<br>
<span class="staging">(eksidas)</span> Estas libere kaj trankvile. Ni nun parolu kune.</p>

<p>ELLIDA<br>
Pri kio?</p>

<p>WANGEL<br>
Pri vi. Kaj pri la rilato inter ni, Ellida. Mi ja vidas, ke tiel ne
povas daŭri.</p>

<p>ELLIDA<br>
Kio anstataŭus, laŭ vi?</p>

<p>WANGEL<br>
Kompleta konfidemo, kara. Kunvivo inter ni, — kiel antaŭe.</p>

<p>ELLIDA<br>
Ho, se eblus! Sed ne estas eble!</p>

<p>WANGEL<br>
Mi kredas, ke mi komprenas vin. El certaj esprimoj de vi foje kaj
foje, mi kredas.</p>

<p>ELLIDA<br>
<span class="staging">(impete)</span> Vi ne faras! Ne diru, ke vi komprenas —!</p>

<p>WANGEL<br>
Ho jes. Vi estas honesta naturo, Ellida. Vi havas fidelan animon —</p>

<p>ELLIDA<br>
Jes, mi havas.</p>

<p>WANGEL<br>
Kiu ajn rilato en kiu vi sentu vin sekura kaj feliĉa, devas esti
senrezerva rilato.</p>

<p>ELLIDA<br>
<span class="staging">(rigardas lin atente)</span> Nu, — kaj do!</p>

<p>WANGEL<br>
Ne konvenas por vi esti la dua edzino de viro.</p>

<p>ELLIDA<br>
Kial vi <em>tiel</em> pensas nun?</p>

<p>WANGEL<br>
Ĝi ofte eklumiĝis en mi kiel suspekto. Hodiaŭ fariĝis pli klare.
La memorfesto de la infanoj —. Vi rigardis min kiel iun kunkulpulon
—. Nu ja, — la rememoroj de viro li ne povas neniigi. Ĉiuokaze ne
la miajn. Tia mi ne estas.</p>

<p>ELLIDA<br>
Mi scias. Mi ja scias bone.</p>

<p>WANGEL<br>
Sed vi tamen eraras. Por vi aspektas kvazaŭ la patrino de la infanoj
vivas ankoraŭ. Kvazaŭ ŝi nevidate ĉeestas inter ni. Vi kredas, ke
mia animo estas egale dividata inter vi kaj ŝi. Tiu penso vin
ofendas. Tial vi ne plu povas — aŭ ne plu volas vivi kun mi kiel
edzino.</p>

<p>ELLIDA<br>
<span class="staging">(ekstaras)</span> Ĉu vi ĉion ĉi vidis, Wangel? Enrigardis en ĉion ĉi?</p>

<p>WANGEL<br>
Jes, hodiaŭ mi fine rigardis internen en ĝi. Ĝis la fundo.</p>

<p>ELLIDA<br>
Ĝis la fundo, vi diras. Ho, ne kredu tion.</p>

<p>WANGEL<br>
<span class="staging">(ekstaras)</span> Mi bone scias, kara Ellida, ke estas pli ol tio ĉi.</p>

<p>ELLIDA<br>
<span class="staging">(timoplena)</span> Ĉu vi scias, ke estas pli?</p>

<p>WANGEL<br>
Jes. Estas tio, ke vi ne povas elteni la ĉirkaŭaĵon ĉi tie. La
montoj premas peze sur vian animon. Ne estas sufiĉe da lumo por vi.
Ne sufiĉe vasta ĉielo ĉirkaŭ vi. Ne forto kaj abundeco en la
aerfluo.</p>

<p>ELLIDA<br>
Vi ja pravas. Nokton kaj tagon, vintron kaj someron ĝi estas super
mi — tiu loganta hejmveo al la maro.</p>

<p>WANGEL<br>
Mi bone scias, kara Ellida. <span class="staging">(metas la manon sur ŝian kapon)</span> Kaj
tial la malsana infano revenu al sia propra hejmo.</p>

<p>ELLIDA<br>
Ĉu kiel?</p>

<p>WANGEL<br>
Tute simple. Ni transloĝiĝu.</p>

<p>ELLIDA<br>
Transloĝiĝu!</p>

<p>WANGEL<br>
Jes. Al iu loko ĉe la vasta maro, — al iu loko kie vi povos trovi
veran hejmon por via animo.</p>

<p>ELLIDA<br>
Ho, kara, ne pensu pri tio! Estas tute neeble. Vi ne povas vivi
feliĉe en iu ajn loko en la mondo ol tie ĉi.</p>

<p>WANGEL<br>
Povas esti pri tio kiel eblas. Kaj krome, — ĉu vi opinias, ke mi
povos vivi feliĉe ĉi tie — sen vi?</p>

<p>ELLIDA<br>
Sed mi ja estas ĉi tie. Kaj mi restas. Vi ja havas min.</p>

<p>WANGEL<br>
Ĉu mi havas vin, Ellida?</p>

<p>ELLIDA<br>
Ho, ne parolu pri tio alia. Ĉi tie vi ja havas ĉion por kio vi
vivas kaj spiras. La laboro de via tuta vivo kuŝas ja ĝuste ĉi
tie.</p>

<p>WANGEL<br>
Pri tio estu kiel eblas, mi diras. Ni transloĝiĝu de ĉi tie.
Transloĝiĝu marborden. Tiu afero estas nun decidita, kara Ellida.</p>

<p>ELLIDA<br>
Ho, sed kion vi kredas, ke ni gajnus per <em>tio</em>?</p>

<p>WANGEL<br>
Vi gajnus sanon kaj novan pacon en la animo.</p>

<p>ELLIDA<br>
Apenaŭ. Sed jen vi mem! Pensu do iomete ankaŭ pri vi mem. Kion vi
gajnus?</p>

<p>WANGEL<br>
Mi gajnus vin, vi kara.</p>

<p>ELLIDA<br>
Sed tion vi ne povas! Ne, ne, vi tion ne povas, Wangel! Estas ja
terure, — senesperige pripensi.</p>

<p>WANGEL<br>
Tion ni risku. Se vi havas tiajn pensojn, ne estas alia savo por vi
ol — for de ĉi tie. Kaj tio ju pli frue. Tio estas nun definitiva,
ĉu vi aŭdas.</p>

<p>ELLIDA<br>
Ne! Mi do je la nomo de la ĉielo prefere diru al vi ĉion tute
malkaŝe. Tiel kiel estas.</p>

<p>WANGEL<br>
Jes, jes, — faru!</p>

<p>ELLIDA<br>
Ĉar malfeliĉa vi vin mem ne faru pro mi. Precipe ĉar tio tamen
nenion helpas.</p>

<p>WANGEL<br>
Mi havas nun vian promeson, ke vi volas diri al mi ĉion, — kiel
estas.</p>

<p>ELLIDA<br>
Mi diros al vi tiel bone kiel mi povas. Kaj kiel ŝajnas al mi ke
estas. — Venu, kaj sidu ĉe mi.</p>

<p class="staging">(Ili eksidas sur ŝtonon.)</p>

<p>WANGEL<br>
Nu ja, Ellida? Do —?</p>

<p>ELLIDA<br>
La tagon, kiam vi venis al mi tie ekstere kaj demandis min aparteni
al vi, — tiam vi parolis tiel malkaŝe kaj honeste al mi pri via
unua geedziĝo. Ĝi estis vere feliĉa, vi diris.</p>

<p>WANGEL<br>
Ĝi ja estis.</p>

<p>ELLIDA<br>
Jes, jes, mi ja kredas, kara. Ne pro tio mi mencias tion nun. Mi nur
volas memorigi al vi, ke ankaŭ mi estis honesta al vi. Mi ja diris
senrezerve, ke iam en mia vivo mi amis iun alian. Ke okazis — okazis
ia gefianĉiĝo inter ni.</p>

<p>WANGEL<br>
Ia —?</p>

<p>ELLIDA<br>
Jes, ia tia. Nu, daŭris ja tre mallonge. Li forvojaĝis. Kaj poste
mi rompis. Mi ja diris al vi ĉion.</p>

<p>WANGEL<br>
Sed, kara Ellida, kial vi revivigas ĉion ĉi? Funde ne estis mia
afero. Kaj mi eĉ neniam demandis al vi, kiu li estas.</p>

<p>ELLIDA<br>
Ne, vi ne faris. Vi ĉiam estis konsiderema al mi.</p>

<p>WANGEL<br>
<span class="staging">(ridetas)</span> Ho, en tiu ĉi kazo —. Mi povus ja preskaŭ mem diri la
nomon.</p>

<p>ELLIDA<br>
La nomon!</p>

<p>WANGEL<br>
En Skjoldvik kaj tie ĉirkaŭe ne estis ja multaj inter kiuj diveni.
Aŭ, pli ĝuste, estis nur unu sola —</p>

<p>ELLIDA<br>
Aspekte vi kredas, ke estis — Arnholm.</p>

<p>WANGEL<br>
Jes, ĉu ne estis —?</p>

<p>ELLIDA<br>
Ne.</p>

<p>WANGEL<br>
Ne? Jes, do mia kompreno staras senmova.</p>

<p>ELLIDA<br>
Ĉu vi memoras, ke iam malfrue en la aŭtuno granda usona ŝipo venis
al Skjoldvik pro averio?</p>

<p>WANGEL<br>
Jes, mi bone memoras. Estis tie, ke oni trovis la ŝipestron
mortigita en la kajuto. Mi mem venis por dissekcii la kadavron.</p>

<p>ELLIDA<br>
Jes, certe.</p>

<p>WANGEL<br>
Kredeble la dua ŝipisto mortigis lin.</p>

<p>ELLIDA<br>
Neniu povas diri! Neniam malkaŝiĝis.</p>

<p>WANGEL<br>
Tamen ne estas dubo. Kial li alie dronigus sin, kiel li faris?</p>

<p>ELLIDA<br>
Li ne dronigis sin. Li forvojaĝis norden.</p>

<p>WANGEL<br>
<span class="staging">(surpriziĝas)</span> Kiel vi tion scias?</p>

<p>ELLIDA<br>
<span class="staging">(sin mem devigante)</span> Jes, Wangel, — ĉar estas al tiu ŝipsubestro,
ke mi — fianĉiniĝis.</p>

<p>WANGEL<br>
<span class="staging">(eksaltas)</span> Kion vi diras! Ĉu tio eblas!</p>

<p>ELLIDA<br>
Jes, — tiel estas. Estis kun li.</p>

<p>WANGEL<br>
Sed je ĉio, Ellida —! Kiel vi povis ekpensi tiaĵon! Fianĉiniĝi
kun tia ulo! Kun tute fremda homo! — Kiel li nomiĝis?</p>

<p>ELLIDA<br>
Tiam li nomis sin Friman. Poste, en siaj leteroj, li subskribis
Alfred Johnston.</p>

<p>WANGEL<br>
De kie li venis?</p>

<p>ELLIDA<br>
De Finnmark, li diris. Sed li naskiĝis en Finnlando. Enmigris kiel
infano — kun sia patro, mi opinias.</p>

<p>WANGEL<br>
Do kveno <span class="note">(= Loĝanto en Finnmark el Suomio).</span></p>

<p>ELLIDA<br>
Jes. Tiel ili ja nomiĝas.</p>

<p>WANGEL<br>
Kion pli vi scias pri li?</p>

<p>ELLIDA<br>
Nur tion, ke li frue fariĝis maristo. Kaj ke li faris longajn
vojaĝojn.</p>

<p>WANGEL<br>
Nenion alian?</p>

<p>ELLIDA<br>
Ne. Ni ne parolis pri tiaĵojn.</p>

<p>WANGEL<br>
Pri kio vi do parolis?</p>

<p>ELLIDA<br>
Pleje ni parolis pri la maro.</p>

<p>WANGEL<br>
Ah —! Do pri la maro?</p>

<p>ELLIDA<br>
Pri ventegoj kaj trankvilo. Pri sombraj noktoj sur la maro. Pri la
maro dum brilaj suntagoj ni ankaŭ parolis. Sed pleje ni parolis pri
la balenoj kaj pri la delfenoj kaj la fokoj, kiuj kutime kuŝas tie
sur la ŝeroj en la meztaga varmo. Kaj ni parolis pri la mevoj kaj la
agloj kaj ĉiuj la aliaj marbirdoj, kiujn vi ja konas. — Imagu, —
ĉu ne estas strange, — kiam ni parolis pri ili, estis por mi
kvazaŭ kaj la marbestoj kaj la marbirdoj estas liaj parencoj.</p>

<p>WANGEL<br>
Kaj vi mem —?</p>

<p>ELLIDA<br>
Jes, aspektis kvazaŭ ankaŭ mi fariĝis parenco al ili ĉiuj.</p>

<p>WANGEL<br>
Jes, jes. — Kaj do sekvis ke vi fianĉiniĝis kun li?</p>

<p>ELLIDA<br>
Jes. Li diris, ke mi faru.</p>

<p>WANGEL<br>
Faru? Vi do mem ne havis volon?</p>

<p>ELLIDA<br>
Ne kiam li ĉeestis. Ho, — poste ŝajnis al mi, ke estis tute
nekompreneble.</p>

<p>WANGEL<br>
Ĉu vi renkontis lin ofte?</p>

<p>ELLIDA<br>
Ne, ne ofte. Iun tagon li vizitis nin kaj ĉirkaŭrigardis en la
lumturo. Tiel mi konatiĝis kun li. Kaj poste ni renkontiĝis foje
kaj foje. Sed tiam okazis tio pri la ŝipestro. Kaj li devis ja
forvojaĝi.</p>

<p>WANGEL<br>
Jes, jes, rakontu iom pli pri tio!</p>

<p>ELLIDA<br>
Estis frue en la krepusko, — mi ricevis slipon de li. En ĝi li
petis min veni al li sur la Krutkabon, — vi ja scias, la kabon inter
la lumturo kaj Skjoldvik.</p>

<p>WANGEL<br>
Jes ja, jes ja, — mi konas ĝin bone.</p>

<p>ELLIDA<br>
Tien mi venus tuj, li skribis, ĉar li volis paroli kun mi.</p>

<p>WANGEL<br>
Kaj vi iris?</p>

<p>ELLIDA<br>
Jes. Ion alian mi ne povis. Nu, li rakontis al mi, ke en la nokto li
tranĉile pikis la ŝipestron.</p>

<p>WANGEL<br>
Li tion do mem diris! Rekte diris tion!</p>

<p>ELLIDA<br>
Jes. Sed li nur estis farinta ion, kio estis tute ĝusta, li diris.</p>

<p>WANGEL<br>
Tute ĝusta? Kial li do forkuris?</p>

<p>ELLIDA<br>
Tion li ne volis diri. Li nur diris, ke ne estis por mia orelo.</p>

<p>WANGEL<br>
Kaj vi kredis lin je lia nura vorto?</p>

<p>ELLIDA<br>
Jes, mi nenion alian ekpensis. Nu, li ja tamen devis forvojaĝi. Sed
en la momento kiam li estis dironta adiaŭ al mi —. Ne, vi ne povas
imagi, kion li ekpensis.</p>

<p>WANGEL<br>
Nu? Diru do!</p>

<p>ELLIDA<br>
Li prenis el la poŝo ŝlosilringon kaj tiris de la fingro sian
propran ringon. De mi li prenis ringeton, kiun mi havis. Tiujn du
ringojn li pendigis kune sur la ŝlosilringon. Kaj li diris, ke ni
nun geedzigu nin kune al la maro.</p>

<p>WANGEL<br>
Geedzigu —?</p>

<p>ELLIDA<br>
Jes, tiel li diris. Kaj li ĵetis la ringojn per sia tuta forto tiom
fore kiom li kapablis en la profundon.</p>

<p>WANGEL<br>
Kaj vi, Ellida? Vi akceptis?</p>

<p>ELLIDA<br>
Jes, imagu, — mi pensis tiam, ke estis kiel devis esti. — Sed, je
bona Dio, — li forvojaĝis!</p>

<p>WANGEL<br>
Kaj kiam li efektive estis for —?</p>

<p>ELLIDA<br>
Ho, vi ja bone komprenas, ke mi regajnis mian prudenton. Komprenis
kiel stulta kaj sensenca tio estas.</p>

<p>WANGEL<br>
Sed pli frue vi parolis pri leteroj. Vi do sciiĝis de li poste?</p>

<p>ELLIDA<br>
Jes, mi sciiĝis de li. Unue mi ricevis kelkajn liniojn el Arkangelo.
Li nur skribis, ke li intencis vojaĝi al Ameriko. Kaj li donis
adreson, kien mi povus sendi respondon.</p>

<p>WANGEL<br>
Ĉu vi respondis?</p>

<p>ELLIDA<br>
Tuj. Mi kompreneble skribis, ke ĉio inter ni devus esti finita. Kaj
ke li ne plu pensu pri mi, kiel ankaŭ mi neniam plu pensu pri li.</p>

<p>WANGEL<br>
Sed li tamen skribis reen, ĉu?</p>

<p>ELLIDA<br>
Jes, li skribis reen.</p>

<p>WANGEL<br>
Kaj kion li respondis al viaj eldiroj?</p>

<p>ELLIDA<br>
Eĉ ne vorton pri tio. Estis kvazaŭ mi ne rompis kun li. Li skribis
tute prudente kaj trankvile, ke mi atendu lin. Kiam li estus preta
akcepti min, li skribus. Kaj tiam mi tuj venus al li.</p>

<p>WANGEL<br>
Ne volis lasi vin?</p>

<p>ELLIDA<br>
Ne. Mi denove skribis. Preskaŭ samvorte kiel en la unua letero. Aŭ
ankoraŭ pli decide.</p>

<p>WANGEL<br>
Kaj li cedis?</p>

<p>ELLIDA<br>
Ho ne, ne pensu tion. Li skribis trankvile kiel antaŭe. Neniun
vorton pri la rompo. Kaj mi komprenis, ke ne utilis. Kaj neniam plu
mi skribis al li.</p>

<p>WANGEL<br>
Kaj eĉ ne aŭdis ion de li?</p>

<p>ELLIDA<br>
Jes, mi ricevis tri leterojn de li post tiam. Unu fojon li skribis al
mi el Kalifornio kaj alian fojon el Ĉinio. La lasta letero, kiun mi
ricevis de li, estis el Aŭstralio. Li tiam skribis, ke li iris fosi
oron. Poste venis neniu informo de li.</p>

<p>WANGEL<br>
Tiu viro ekzercis eksterordinaran potencon sur vi, Ellida.</p>

<p>ELLIDA<br>
Ho jes, jes. La terura homo!</p>

<p>WANGEL<br>
Sed pri tio vi ne plu devas pensi. Neniam! Promesu al mi, mia kara,
benita Ellida! Ni nun provu alian kuracon por vi. Pli freŝa aero ol
ĉi tie ene en la fjordoj. La sala mara vento! Kion vi al tio diras?</p>

<p>ELLIDA<br>
Ho, ne parolu pli pri tiu plano! Ne pensu pri tiaĵo! Ne estas helpo
por mi en tio. Mi bone konscias, — eĉ tie mi ne povos deŝarĝi
min.</p>

<p>WANGEL<br>
Kion? Kara, — pri kio vi nun pensas?</p>

<p>ELLIDA<br>
La teruraĵon, mi aludas. Tiun nekompreneblan potencon sur la animo —</p>

<p>WANGEL<br>
Sed tiun vi ja nun deŝarĝis. Antaŭ longe. Kiam vi rompis kun li.
Nun tio ja estas pasinta.</p>

<p>ELLIDA<br>
<span class="staging">(eksaltas)</span> Ne, ĝuste tio ĝi ne estas!</p>

<p>WANGEL<br>
Ne pasinta!</p>

<p>ELLIDA<br>
Ne, Wangel, — ne estas pasinta! Kaj mi timas, ke ĝi neniam pasos.
Neniam en mia vivo!</p>

<p>WANGEL<br>
<span class="staging">(kun sufokata voĉo)</span> Ĉu per tio vi volas diri, ke interne vi neniam
povis forgesi tiun fremdan viron?</p>

<p>ELLIDA<br>
Mi estis lin forgesinta. Sed subite estis kvazaŭ li revenis.</p>

<p>WANGEL<br>
Kiam tio okazis?</p>

<p>ELLIDA<br>
Antaŭ ĉirkaŭ tri jaroj. Aŭ iom pli. — Estis dum mi atendis la
infanon.</p>

<p>WANGEL<br>
Ah, tiam do? Jes Ellida, — mi nun ja komencas kompreneti iom kaj
iom.</p>

<p>ELLIDA<br>
Vi eraras, kara! Tio, kio kaptis min —. Ho, mi pensas, ke tute ne
estas komprenebla.</p>

<p>WANGEL<br>
<span class="staging">(rigardas ŝin en ĉagreno)</span> Imagu ke — ke vi loĝis ĉi tie tri
jarojn dum vi amis alian viron. Alian viron! Ne min, — sed alian!</p>

<p>ELLIDA<br>
Ho, vi tute eraras. Mi amas neniun alian ol vi.</p>

<p>WANGEL<br>
<span class="staging">(mallaŭte)</span> Kial vi do, en tiu longa tempo, ne volis vivi kun mi
kiel edzino?</p>

<p>ELLIDA<br>
Estas pro tiu timo al tiu fremda viro.</p>

<p>WANGEL<br>
Timo —?</p>

<p>ELLIDA<br>
Jes, timo. Timo tiel terura, ke ŝajnas al mi, ke nur la maro povas
instigi ĝin. Ĉar nun vi aŭdu, Wangel —</p>

<p class="staging">(La <b>junuloj</b> el la urbo venas de maldekstre, salutas kaj eliras
dekstren. Kune kun ili venas <b>Arnholm</b>, <b>Bolette</b>, <b>Hilde</b> kaj
<b>Lyngstrand</b>.)</p>

<p>BOLETTE<br>
<span class="staging">(preterpasante)</span> Ho, ĉu vi daŭre promenadas ĉi tie?</p>

<p>ELLIDA<br>
Jes, estas freŝe kaj bone ĉi tie supre.</p>

<p>ARNHOLM<br>
Ni, ni iros malsupren por danci.</p>

<p>WANGEL<br>
Bone, bone. Ni baldaŭ postvenos, ankaŭ ni.</p>

<p>HILDE<br>
Adiaŭ do, dume.</p>

<p>ELLIDA<br>
Sinjoro Lyngstrand, — atendu momenton.</p>

<p class="staging">(<b>Lyngstrand</b> haltas. <b>Arnholm</b>, <b>Bolette</b> kaj <b>Hilde</b> iras
dekstren.)</p>

<p>ELLIDA<br>
<span class="staging">(al Lyngstrand)</span> Ĉu ankaŭ vi iros danci?</p>

<p>LYNGSTRAND<br>
Ne, sinjorino, mi ne kuraĝas.</p>

<p>ELLIDA<br>
Ne. Pli bone ke vi estu singardema. Tio pri la brusto —. Vi ja
ankoraŭ ne tute resaniĝis.</p>

<p>LYNGSTRAND<br>
Ankoraŭ ne tute.</p>

<p>ELLIDA<br>
<span class="staging">(iom hezite)</span> Kiom longe estas nun de kiam vi faris tiun vojaĝon —?</p>

<p>LYNGSTRAND<br>
Kiam mi ricevis la difekton?</p>

<p>ELLIDA<br>
Jes, la vojaĝon, pri kiu vi rakontis antaŭtagmeze.</p>

<p>LYNGSTRAND<br>
Ho, estas eble ĉirkaŭ —. Atendu momenton. Jes, estas nun iom pli
ol tri jaroj post tiam.</p>

<p>ELLIDA<br>
Do tri jaroj.</p>

<p>LYNGSTRAND<br>
Aŭ iom pli. Ni velis de Ameriko en Februaro. Kaj ni pereis en Marto.
Estis la ekvinoksaj ŝtormoj, kiuj atakis nin.</p>

<p>ELLIDA<br>
<span class="staging">(rigardas al <b>Wangel</b>)</span> Do je tiu tempo okazis —.</p>

<p>WANGEL<br>
Sed kara Ellida —?</p>

<p>ELLIDA<br>
Ne lasu nin reteni vin, sinjoro Lyngstrand. Vi iru. Sed ne dancu.</p>

<p>LYNGSTRAND<br>
Ne, kaj nur rigardi. <span class="staging">(Li eliras dekstren.)</span></p>

<p>WANGEL<br>
Kara Ellida, — kial vi demandis lin pri tiu vojaĝo?</p>

<p>ELLIDA<br>
Johnston estis surŝipe. Mi certas.</p>

<p>WANGEL<br>
El kio vi tion konkludas?</p>

<p>ELLIDA<br>
<span class="staging">(sen respondi)</span> Surŝipe li sciiĝis, ke mi edziniĝis al aliulo. Dum
li estis for. Kaj jen — en la sama momento tio ĉi obsedis min!</p>

<p>WANGEL<br>
Tiu timo?</p>

<p>ELLIDA<br>
Jes. Okazas, ke subite mi vidas lin tute viva antaŭ mi. Aŭ vere iom
flanke. Li neniam rigardas min. Li nur estas tie.</p>

<p>WANGEL<br>
Kiel li aspektas por vi?</p>

<p>ELLIDA<br>
Kiel mi laste vidis lin.</p>

<p>WANGEL<br>
Antaŭ dek jaroj?</p>

<p>ELLIDA<br>
Jes. Sur la Krutkabo. Plej klare mi vidas lian broĉon kun granda,
bluece blanka perlo. Tiu perlo similas al fiŝokulo. Kaj ĝi kvazaŭ
fiksrigardas min.</p>

<p>WANGEL<br>
Je Dio —! Vi estas pli malsana ol mi opiniis. Pli malsana ol vi mem
scias, Ellida.</p>

<p>ELLIDA<br>
Jes, jes, — helpu min, se vi povas! Ĉar sentiĝas ke tio tiriĝas
pli kaj pli forte al mi.</p>

<p>WANGEL<br>
Kaj en tia stato vi iris tri jarojn. Portis tiujn sekretajn suferojn
sen konfidi vin al mi.</p>

<p>ELLIDA<br>
Sed mi ja ne povis! Ne antaŭ nun, kiam fariĝis necese — pro vi. Se
mi konfidus tion ĉi al vi, — mi devus ja ankaŭ konfidi al vi — la
nedireblaĵon.</p>

<p>WANGEL<br>
La nedireblaĵon —?</p>

<p>ELLIDA<br>
<span class="staging">(defende)</span> Ne, ne, ne! Ne demandu! Nur unu aferon ankoraŭ. Kaj tiam
nenion pli. — Wangel, — kiel ni komprenu — tiun enigmon pri la
okuloj de la infano —?</p>

<p>WANGEL<br>
Kara, benita Ellida, mi asertas al vi, ke estis nur imagaĵo. La
infano havis ĝuste tiajn okulojn, kiel aliaj normalaj infanoj.</p>

<p>ELLIDA<br>
Ne, ĝi ne havis! Ĉu ke vi tion ne povis vidi! La okuloj de la
infano ŝanĝis koloron laŭ la maro. Kun sunbrila, trankvila fjordo,
ĝiaj okuloj estis tiaj. En ŝtorma vetero laŭ ĝi. — Ho, mi ja
vidis, eĉ se vi ne rimarkis.</p>

<p>WANGEL<br>
<span class="staging">(cede)</span> Hm, — nu ja, nu ja. Sed eĉ se tiel estus? Kio do?</p>

<p>ELLIDA<br>
<span class="staging">(mallaŭte kaj pli proksime)</span> Mi vidis tiajn okulojn antaŭe.</p>

<p>WANGEL<br>
Kiam? Kaj kie —?</p>

<p>ELLIDA<br>
Sur la Krutkabo. Antaŭ dek jaroj.</p>

<p>WANGEL<br>
<span class="staging">(retiras sin paŝon)</span> Kiel — kio —!</p>

<p>ELLIDA<br>
<span class="staging">(flustras treme)</span> La infano havis la okulojn de tiu fremda viro.</p>

<p>WANGEL<br>
<span class="staging">(ekkrias senvole)</span> Ellida —!</p>

<p>ELLIDA<br>
<span class="staging">(kunfrapas plende la manojn super la kapo)</span> Nun vi ja komprenas, kial
mi ne plu volas, — neniam plu kuraĝas vivi kun vi kiel via edzino!</p>

<p class="staging">(Ŝi turnas sin rapide kaj fuĝas dekstren malsupren la deklivoj.)</p>

<p>WANGEL<br>
<span class="staging">(rapidas post ŝi kriante)</span> Ellida, — Ellida! Mia kompatinda
malfeliĉa Ellida!</p>
</div>
<div class="acte">
<h3 class="actehead">TRIA AKTO</h3>

<p class="staging">(Iom malproksima parto de la ĝardeno de <b>doktoro Wangel</b>. La loko
estas humida, marĉa kaj kun ombrantaj, grandaj, maljunaj arboj.
Dekstre vidiĝas la bordo de malpura lageto. Malalta interspacigita
barilo apartigas la ĝardenon de la vojeto kaj la fjordo en la fono.
Plej fore en la malproksimeco vidiĝas la montodorsoj kun montopintoj
aliflanke de la fjordo. Estas malfrua posttagmezo, proksimume al
vespero.)</p>

<p class="staging">(<b>Bolette</b> sidas sur ŝtonbenko dekstre kudrante. Sur la benko kuŝas
kelkaj libroj kaj kudrilujo. <b>Hilde</b> kaj <b>Lyngstrand</b>, ambaŭ kun
fiŝkaptiloj, iras laŭ la bordo de la lageto.)</p>

<p>HILDE<br>
<span class="staging">(faras signon al <b>Lyngstrand</b>)</span> Staru trankvile! Jen mi vidas unu
grandan.</p>

<p>LYNGSTRAND<br>
<span class="staging">(ekrigardas)</span> Kie ĝi staras?</p>

<p>HILDE<br>
<span class="staging">(montras)</span> Ĉu vi ne vidas — jen sube. Kaj rigardu jen! Je Dio,
ankaŭ kroma <span class="staging">(rigardas inter la arbojn)</span> Pa! — nun li venas kaj
fortimigos ilin por ni!</p>

<p>BOLETTE<br>
<span class="staging">(ekrigardas)</span> Kiu venas?</p>

<p>HILDE<br>
Via ĉefinstruisto, panjo!</p>

<p>BOLETTE<br>
Mia —?</p>

<p>HILDE<br>
Jes, mia li, je Dio, neniam estis.</p>

<p class="staging">(<b>Ĉefinstruisto Arnholm</b> venas de dekstre el inter la arboj.)</p>

<p>ARNHOLM<br>
Ĉu estas nun fiŝoj en la lageto?</p>

<p>HILDE<br>
Jes, naĝas kelkaj tre maljunaj karasioj.</p>

<p>ARNHOLM<br>
Ĉu, la maljunaj karasioj daŭre vivas?</p>

<p>HILDE<br>
Jes, eltenaj ili estas. Sed nun ni fine kaptu kelkajn.</p>

<p>ARNHOLM<br>
Vi devus prefere provi en la fjordo.</p>

<p>LYNGSTRAND<br>
Ne, la lageto — ĝi estas kvazaŭ pli mistera, por tiel paroli.</p>

<p>HILDE<br>
Jes, ĉi tie estas pli ekscite. — Ĉu vi naĝis hodiaŭ?</p>

<p>ARNHOLM<br>
Ĝuste. Mi rekte venas de la banejo.</p>

<p>HILDE<br>
Vi tenis vin en la baseno, ĉu?</p>

<p>ARNHOLM<br>
Jes, mi ne estas lerta naĝisto.</p>

<p>HILDE<br>
Ĉu vi povas naĝi surdorse?</p>

<p>ARNHOLM<br>
Ne.</p>

<p>HILDE<br>
Mi povas. <span class="staging">(al <b>Lyngstrand</b>)</span> Ni provu tie aliflanke.
<span class="staging">(Ili iras laŭ la lageto dekstren.)</span></p>

<p>ARNHOLM<br>
<span class="staging">(proksimiĝas al <b>Bolette</b>)</span> Vi do sidas tute sola, Bolette?</p>

<p>BOLETTE<br>
Ho, jes, tion mi plej ofte faras.</p>

<p>ARNHOLM<br>
Via patrino ne estas en la ĝardeno, ĉu?</p>

<p>BOLETTE<br>
Ne, eble ŝi promenas kune kun patro.</p>

<p>ARNHOLM<br>
Kiel ŝi fartas nun posttagmeze?</p>

<p>BOLETTE<br>
Mi ne certe scias. Mi forgesis pridemandi.</p>

<p>ARNHOLM<br>
Kiajn librojn vi havas tie?</p>

<p>BOLETTE<br>
Ho, unu estas io pri botaniko. La alia estas pri geografio.</p>

<p>ARNHOLM<br>
Ĉu vi ŝatas tiajn legaĵojn?</p>

<p>BOLETTE<br>
Jes, kiam mi havas tempon, —. Sed unue mi devas ja zorgi pri la
mastrumado.</p>

<p>ARNHOLM<br>
Sed ĉu via patrino ne helpas — via duon-patrino — ĉu ŝi ne
helpas vin?</p>

<p>BOLETTE<br>
Ne, estas mia afero. Mi devis ja zorgi pri la mastrumado la du
jarojn, kiam patro estis sola. Kaj tiel daŭris poste.</p>

<p>ARNHOLM<br>
Sed la saman deziron legi vi daŭre havas.</p>

<p>BOLETTE<br>
Jes, mi legas, kion mi povas trovi el utilaj libroj. Oni volas ja
scii ion pri la mondo. Ĉar ĉi tie ni ja vivas tute ekster ĉio. Nu,
proksimume, do.</p>

<p>ARNHOLM<br>
Sed kara Bolette, ne parolu do tiel.</p>

<p>BOLETTE<br>
Ho jes. Ŝajnas al mi ke ni ne vivas alimaniere ol la karasioj en tiu
lageto. La fjordo estas proksima, kaj tie naĝadas la grandaj aroj da
fiŝoj enen kaj elen. Sed pri tio la kompatindaj malsovaĝaj
dresfiŝoj nenion scias. Kaj tie ili neniam povas partopreni.</p>

<p>ARNHOLM<br>
Mi opinias, ke ne estus avantaĝe por ili lasi ilin tien.</p>

<p>BOLETTE<br>
Ho, ŝajnas al mi, ke pri tio ne gravus.</p>

<p>ARNHOLM<br>
Cetere vi ne povas diri, ke ĉi tie oni estas metita tute ekster la
vivo. Almenaŭ ne dum la somero. Ĉi tiujn tagojn estas ja kvazaŭ
kunvenejo por la tuta monda vivo. Kvazaŭ nodpunkto — tiel
preterpase.</p>

<p>BOLETTE<br>
<span class="staging">(ridetas)</span> Ho jes, vi, kiu nur venas tiel preterpase, povas ja facile
ridindigi nin.</p>

<p>ARNHOLM<br>
Ridindigi —? Kial vi pensas tiel?</p>

<p>BOLETTE<br>
Jes, ĉar tio pri kunvenejo kaj nodpunkto por la monda vivo estas ja
io, kion vi aŭdis diri en la urbo. Jes, ĉar ili paroladas ja tiel.</p>

<p>ARNHOLM<br>
Jes, verdire mi tion rimarkis.</p>

<p>BOLETTE<br>
Sed vere ne troviĝas vera vorto en tio. Ne por ni, kiuj daŭre
loĝas ĉi tie. Kio utilas por ni, ke la granda fremda mondo
preterpasas por vojaĝi norden por vidi la noktomezan sunon? Ni ja ne
povas kuniri. Ni ja ne vidos iun noktomezan sunon. Ho ne, ni devas
obeeme pasigi nian vivon ĉi tie en nia karasi-lageto.</p>

<p>ARNHOLM<br>
<span class="staging">(eksidas apud ŝi)</span> Diru do nun, kara Bolette, — ĉu ne estas io aŭ
alia, — io preciza, mi pensas, al kio vi ĉi tie hejme sopiras?</p>

<p>BOLETTE<br>
Ho jes, povus esti.</p>

<p>ARNHOLM<br>
Kaj kio do vere estas tio? Kion vi tiel postsopiras?</p>

<p>BOLETTE<br>
Unue iri elen.</p>

<p>ARNHOLM<br>
Tio do unue?</p>

<p>BOLETTE<br>
Jes. Kaj poste lerni iom pli. Scii ion ĝustan pri la aferoj.</p>

<p>ARNHOLM<br>
Kiam mi instruis vin, via patro diris ofte, ke li lasus vin studi.</p>

<p>BOLETTE<br>
Jes, kompatinda patro, — li multe diras. Sed kiam venas al la realo,
—. Vere ne estas iu meminstigo en patro.</p>

<p>ARNHOLM<br>
Bedaŭrinde ne, vi pravas. Vere ne estas. Sed ĉu vi iam parolis kun
li pri tio? Sincere kaj instige?</p>

<p>BOLETTE<br>
Ne, efektive mi ne faris.</p>

<p>ARNHOLM<br>
Sed sciu, tion vi devus do fari. Antaŭ ol fariĝos tro malfrue,
Bolette. Kial vi ne tion faras?</p>

<p>BOLETTE<br>
Ho, eble pro tio ke ne estas vera meminstigo eĉ en mi, mi pensas.
Eble mi heredis tion de patro.</p>

<p>ARNHOLM<br>
Hm, — mi miras ĉu vi ne estas maljusta al vi mem en tio?</p>

<p>BOLETTE<br>
Ho ne, bedaŭrinde. Kaj aldone patro havas malmultan tempon pensi pri
mi kaj mia estonto. Li eĉ ne emas. Tiaĵoj li preferas forpuŝi, se
li povas. Ĉar Ellida ja tiom koncernas lin —</p>

<p>ARNHOLM<br>
Kiu —? Kiel —?</p>

<p>BOLETTE<br>
Mi pensas, ke li kaj mia duonpatrino —. <span class="staging">(interrompante)</span> Patro kaj
patrino havas ja sian vivon, komprenu.</p>

<p>ARNHOLM<br>
Nu, do tiom pli bone estus, se vi liberiĝus el tio ĉi.</p>

<p>BOLETTE<br>
Jes, sed ŝajnas al mi, ke mi ne rajtas. Ne rajtas forlasi patron.</p>

<p>ARNHOLM<br>
Sed kara Bolette, tion vi ja iun fojon tamen devas. Tial mi opinias,
ke vi ju pli frue —</p>

<p>BOLETTE<br>
Jes, devas ja okazi. Mi devas ja ankaŭ pensi pri mi mem. Provi trovi
iun aŭ alian okupon. Kiam patro iam forpasos, mi ja nenion havas por
mia subteno. — Mia kompatinda patro, — mi zorge timas forlasi lin.</p>

<p>ARNHOLM<br>
Timas —?</p>

<p>BOLETTE<br>
Jes, pro patro.</p>

<p>ARNHOLM<br>
Sed, je dio, via duonpatrino do? Ŝi ja restas ĉe li.</p>

<p>BOLETTE<br>
Jes, kompreneble. Sed ŝi ne estas kapabla por tio, kion patrino tiel
facile ordigis. Estas multe, kion tiu ĉi ne <em>vidas</em>. Aŭ eble ne
<em>volas</em> vidi, — aŭ ne <em>atentas</em>. Mi ne scias kiel estas.</p>

<p>ARNHOLM<br>
Hm, — eble mi komprenas al kio vi aludas.</p>

<p>BOLETTE<br>
Kompatinda patro, — iel li estas malforta. Vi eble mem tion
rimarkis. Li ja ankaŭ ne havas sufiĉan profesian laboron por
plenigi la tempon. Kaj aldone tio, ke ŝi tute ne kapablas stari
flanke de li. — Pri tio li tamen iomete mem kulpas.</p>

<p>ARNHOLM<br>
Kiel, vi pensas?</p>

<p>BOLETTE<br>
Ho, patro deziras ja ĉiam vidi gajajn vizaĝojn ĉirkaŭ si. Estu
suna vetero kaj ĝojo en la domo, li diras. Tial mi timas, ke
multfoje li donas al ŝi medicinon, kiu ne estas bona por ŝi
longtempe.</p>

<p>ARNHOLM<br>
Ĉu vi vere opinias tion?</p>

<p>BOLETTE<br>
Jes, mi ne povas liberiĝi de tiu penso. Ĉar foje ŝi estas tre
stranga. <span class="staging">(impete)</span> Sed ĉu do estas juste, ke mi restadu en la
hejmo! Vere ne estas utile por patro. Kaj mi ja ankaŭ havas devojn
al mi mem, mi pensas.</p>

<p>ARNHOLM<br>
Sciu, kara Bolette, — tiujn aferojn ni pli profunde priparolu.</p>

<p>BOLETTE<br>
Ho, ne multe utilas. Eble mi estas kreita por resti ĉi tie en la
karasi-lageto, mi pensas.</p>

<p>ARNHOLM<br>
Tute ne. Tio dependas de vi mem.</p>

<p>BOLETTE<br>
<span class="staging">(vigle)</span> Ĉu vi pensas?</p>

<p>ARNHOLM<br>
Jes, kredu min. Dependas tute de vi mem.</p>

<p>BOLETTE<br>
Ho, se mi vere povus —! Eble vi volas paroli al patro por mi?</p>

<p>ARNHOLM<br>
Ankaŭ tio. Sed unue mi volas paroli sincere kaj senrezerve al vi
mem, kara Bolette. <span class="staging">(rigardas maldekstren)</span> Tŝŝ! Ne komprenigu ion.
Ni revenu al tio poste.</p>

<p class="staging">(<b>Ellida</b> venas de maldekstre. Ŝi ne havas ĉapelon, sed portas
grandan tukon ĵetitan sur la kapon kaj ŝultrojn.)</p>

<p>ELLIDA<br>
<span class="staging">(en maltrankvila vigleco)</span> Ĉi tie estas bone! Ĉi tie estas belege!</p>

<p>ARNHOLM<br>
<span class="staging">(ekstaras)</span> Vi faris promenadon?</p>

<p>ELLIDA<br>
Jes, longan, longan ravan promenadon supren kun Wangel. Kaj nun ni
eliros veladi.</p>

<p>BOLETTE<br>
Ĉu vi ne volas sidi?</p>

<p>ELLIDA<br>
Ne, dankon. Ne sidi.</p>

<p>BOLETTE<br>
<span class="staging">(movigas sin sur la benko)</span> Ĉar estas sufiĉa loko.</p>

<p>ELLIDA<br>
<span class="staging">(ĉirkaŭiras)</span> Ne, ne, ne. Ne sidi. Ne sidi.</p>

<p>ARNHOLM<br>
La promenado bone efikis al vi. Vi aspektas vigligite.</p>

<p>ELLIDA<br>
Ho, mi sentas min kore feliĉa! Sekura! Sekura —. <span class="staging">(rigardas
maldekstren)</span> Kia granda vaporŝipo estas tiu venanta?</p>

<p>BOLETTE<br>
<span class="staging">(ekstaras kaj elrigardas)</span> Devas esti la granda angla.</p>

<p>ARNHOLM<br>
Ĝi ĵetas ankron apud la barelbuo. Ĉu ĝi kutimas halti ĉi tie?</p>

<p>BOLETTE<br>
Nur duonan horon. Ĝi vojaĝos pli internen en la fjordon.</p>

<p>ELLIDA<br>
Kaj poste elen — morgaŭ. Elen sur la grandan, vastan maron. Eĉ
trans la maron. Imagu, — kunvojaĝi! Ho, se mi povus! Se mi povus!</p>

<p>ARNHOLM<br>
Ĉu vi neniam faris iom longan marvojaĝon, sinjorino Wangel?</p>

<p>ELLIDA<br>
Neniam. Nur etaj ekskursoj ĉi tie en la fjordoj.</p>

<p>BOLETTE<br>
<span class="staging">(kun suspiro)</span> Ho ne, ni devas resti dankemaj ke ni havas la teron.</p>

<p>ARNHOLM<br>
Nu, ĉi tie ni ja vere havas nian hejmon.</p>

<p>ELLIDA<br>
Ne, mi tute ne kredas, ke ni havas.</p>

<p>ARNHOLM<br>
Ne sur la tero?</p>

<p>ELLIDA<br>
Ne. Mi tion ne kredas. Mi kredas, ke se la homoj kutimiĝis vivi sur
la maro, — eble en la maro, — ni estus pli perfektaj ol ni nun
estas. Pli bonaj kaj feliĉaj.</p>

<p>ARNHOLM<br>
Ĉu vi vere tion kredas?</p>

<p>ELLIDA<br>
Jes, mi miras ĉu ni ne tiaj estus. Mi multfoje parolis kun Wangel
pri tio —</p>

<p>ARNHOLM<br>
Nu, kaj li —?</p>

<p>ELLIDA<br>
Jes, li pensas, ke eble estus.</p>

<p>ARNHOLM<br>
<span class="staging">(ŝerce)</span> Nu, nu. Sed nun ja estas tiel. Ni ja nun estas sur la
malĝusta vojo kaj fariĝis teruloj anstataŭ maraj estaĵoj.
Ĉiuokaze estas certe nun tro malfrue ĝustigi la eraron.</p>

<p>ELLIDA<br>
Jes, vi jen diras bedaŭrindan veron. Kaj mi pensas, ke la homoj
suspektas ion tian mem. Ke ili portadas tion, kiel sekretan penton
kaj malĝojon. Kredu min, — en tio la malgajo de la homoj havas sian
plej profundan kaŭzon. Jes, — kredu min.</p>

<p>ARNHOLM<br>
Sed kara sinjorino Wangel, — mi ne ekhavis la impreson, ke la homoj
estas tre malgajaj. Kontraŭe ŝajnas al mi, ke la plimulto rigardas
la vivon brile kaj facile — kaj en granda, trankvila, senkonscia
ĝojo.</p>

<p>ELLIDA<br>
Ho ne, tiel ne estas. Tiu ĝojo — ĝi estas kiel nia ĝojo pro la
longa, hela somera tagnokto. Ĝi kunportas la rememorigon pri la
venonta sombra tempo. Kaj tiu rememorigo ĵetas sian ombron sur la
homan ĝojon, — kiel la drivanta nubo ĵetas sian ombron sur la
fjordon. Jen ĝi kuŝis brila kaj blua. Kaj jen subite —</p>

<p>BOLETTE<br>
Vi ne devus okupiĝi pri tiaj malĝojaj pensoj nun. Ĵus vi ja estis
ĝoja kaj gaja —</p>

<p>ELLIDA<br>
Jes, jes, mi ja estis. Ho, tio ĉi — estas stulte de mi.
<span class="staging">(ĉirkaŭrigardas maltrankvile)</span> Ke Wangel nun venu. Li decide
promesis al mi. Sed li tamen ja ne venas. Li forgesis. Ho, kara
Arnholm, bonvolu trovi lin por mi?</p>

<p>ARNHOLM<br>
Jes, volonte.</p>

<p>ELLIDA<br>
Diru, ke li devas tuj veni. Ĉar nun mi ne povas vidi lin —</p>

<p>ARNHOLM<br>
Ne povas vidi lin —?</p>

<p>ELLIDA<br>
Ho, vi ne komprenas. Kiam li ne ĉeestas, mi ofte ne povas memori,
kiel li aspektas. Kaj tiam estas kvazaŭ mi tute perdis lin. — Estas
terure embarase. Sed iru!</p>

<p class="staging">(Ŝi ĉirkaŭiras apud la lageto.)</p>

<p>BOLETTE<br>
<span class="staging">(al <b>Arnholm</b>)</span> Mi kuniros. Vi ja ne certe scias —</p>

<p>ARNHOLM<br>
Ho, ĉu? Mi certe —</p>

<p>BOLETTE<br>
<span class="staging">(duonlaŭte)</span> Ne, ne, mi estas maltrankvila. Mi timas, ke li estas
sur la ŝipo.</p>

<p>ARNHOLM<br>
Timas?</p>

<p>BOLETTE<br>
Jes, li kutimas rigardi, ĉu estas konatuloj kun ĝi. Kaj ankaŭ ja
estas restoracio tie —</p>

<p>ARNHOLM<br>
Ah! Jes, venu.</p>

<p class="staging">(Li kaj <b>Bolette</b> eliras maldekstren.)</p>

<p class="staging">(<b>Ellida</b> staras momenton rigardante en la lageton. Foje ŝi parolas
mallaŭte kaj interrompe al si mem.)</p>

<p class="staging">(Ekstere sur la vojeto malantaŭ la barilo venas de dekstre fremda
<b>vojaĝvestita viro</b>. Li havas tufajn ruĝajn harojn kaj barbon.
Skotan ĉapon sur la kapo kaj vojaĝsakon per rimeno trans la
ŝultro.)</p>

<p>LA FREMDULO<br>
<span class="staging">(iras malrapide laŭ la barilo kaj observadas la ĝardenon. Kiam li
vidas Ellida, li haltas, rigardas ŝin fikse kaj daŭre kaj diras
mallaŭte:)</span> Bonan vesperon, Ellida!</p>

<p>ELLIDA<br>
<span class="staging">(turnas sin kaj krias)</span> Ho kara, — ĉu vi fine venas!</p>

<p>LA FREMDULO<br>
Jes, fine.</p>

<p>ELLIDA<br>
<span class="staging">(rigardas lin en surprizo kaj timo)</span> Kiu estas vi? Ĉu vi serĉas iun
ĉi tie?</p>

<p>LA FREMDULO<br>
Vi ja certe komprenas.</p>

<p>ELLIDA<br>
<span class="staging">(ekmiras)</span> Kio <em>tio</em> estas? Kiel vi alparolas min! Kiun vi serĉas?</p>

<p>LA FREMDULO<br>
Mi ja serĉas vin.</p>

<p>ELLIDA<br>
<span class="staging">(ekskuiĝas)</span> Aah —! <span class="staging">(fiksrigardas lin, ŝanceliĝas malantaŭen
kaj eligas duone sufokitan krion:)</span> La okuloj! — La okuloj!</p>

<p>LA FREMDULO<br>
Nu, — fine vi komencas rekoni min? Mi tuj rekonis vin, Ellida.</p>

<p>ELLIDA<br>
La okuloj! Ne rigardu min tiel! Mi krias por helpo!</p>

<p>LA FREMDULO<br>
Tŝ, tŝ! Ne timu. Mi ja nenion faras al vi.</p>

<p>ELLIDA<br>
<span class="staging">(tenas la manon antaŭ la okuloj)</span> Ne rigardu min, mi diras!</p>

<p>LA FREMDULO<br>
<span class="staging">(klinas sin per la brakoj sur la barilon)</span> Mi venis per la angla
vaporŝipo.</p>

<p>ELLIDA<br>
<span class="staging">(ekrigardas lin evite)</span> Kion vi volas pri mi?</p>

<p>LA FREMDULO<br>
Mi ja promesis reveni tuj kiam mi povus —</p>

<p>ELLIDA<br>
Foriru! Foriru denove! Ne revenu — neniam revenu ĉi tien! Mi ja
skribis al vi, ke ĉio estu finita inter ni! Ĉio! Vi ja scias!</p>

<p>LA FREMDULO<br>
<span class="staging">(neĝenita, ne respondante)</span> Mi volus reveni al vi pli frue. Sed mi
ne povis. Nun mi fine povas. Kaj jen vi nun havas min, Ellida.</p>

<p>ELLIDA<br>
Kion vi volas pri mi? Pri kio vi pensas? Kial vi venis?</p>

<p>LA FREMDULO<br>
Vi ja certe scias, ke mi venis por serĉi vin.</p>

<p>ELLIDA<br>
<span class="staging">(retiras sin en timo)</span> Serĉi min! Ĉu <em>tion</em> vi intencas!</p>

<p>LA FREMDULO<br>
Jes, kompreneble.</p>

<p>ELLIDA<br>
Sed vi ja scias, ke mi edziniĝis!</p>

<p>LA FREMDULO<br>
Mi scias.</p>

<p>ELLIDA<br>
Kaj tamen —! Tamen vi venas por — por — serĉi min!</p>

<p>LA FREMDULO<br>
Jes, kompreneble.</p>

<p>ELLIDA<br>
<span class="staging">(kaptas la kapon per ambaŭ manoj)</span> Ho tio terura —! Ho tio terura,
terura —!</p>

<p>LA FREMDULO<br>
Ĉu eble vi ne volas?</p>

<p>ELLIDA<br>
<span class="staging">(konfuzita)</span> Ne rigardu min tiel!</p>

<p>LA FREMDULO<br>
Mi demandas ĉu vi eble ne volas?</p>

<p>ELLIDA<br>
Ne, ne, ne! Mi ne volas! En eterno, neniam! Mi ne volas, mi diras! Mi
nek povas nek volas! <span class="staging">(pli mallaŭte)</span> Mi ankaŭ ne kuraĝas.</p>

<p>LA FREMDULO<br>
<span class="staging">(transpaŝas la barilon kaj venas en la ĝardenon)</span> Ja, ja, do,
Ellida, — permesu al mi diri unu vorton antaŭ ol mi forvojaĝos.</p>

<p>ELLIDA<br>
<span class="staging">(volas fuĝi, sed ne povas. Ŝi staras kvazaŭ lama en timo, kaj
apogas sin al arbotrunko apud la lageto.)</span> Ne tuŝu min! Ne
proksimiĝu! Ne pli proksimen! Ne tuŝu min, mi diras!</p>

<p>LA FREMDULO<br>
<span class="staging">(singardeme, kelkajn paŝojn pli proksimen al ŝi)</span> Ne timu min,
Ellida.</p>

<p>ELLIDA<br>
<span class="staging">(ĵetas la manojn antaŭ la okulojn)</span> Ne rigardu min tiel!</p>

<p>LA FREMDULO<br>
Ne timu. Ne timu.</p>

<p class="staging">(<b>Doktoro Wangel</b> venas tra la ĝardeno de maldekstre.)</p>

<p>WANGEL<br>
<span class="staging">(ankoraŭ duone inter la arboj)</span> Nu, vi ja atendis min sufiĉe longe.</p>

<p>ELLIDA<br>
<span class="staging">(kuras al li, kroĉas sin al lia brako kaj krias:)</span> Ho, Wangel, —
savu min! Savu min vi — se vi povas!</p>

<p>WANGEL<br>
Ellida, — kio je Dio —!</p>

<p>ELLIDA<br>
Savu min, Wangel! Ĉu vi ne vidas lin? Jen li staras!</p>

<p>WANGEL<br>
<span class="staging">(alrigardas)</span> La viro <em>tie</em>? <span class="staging">(proksimiĝas)</span> Permesu demandon, —
kiu estas <em>vi</em>? Kaj kial vi venas en la ĝardenon?</p>

<p>LA FREMDULO<br>
<span class="staging">(indikas per kapsigno al Ellida)</span> Mi volas paroli kun jena virino.</p>

<p>WANGEL<br>
Nu ja. Do certe estis vi —? <span class="staging">(al <b>Ellida</b>)</span> Mi aŭdis, ke fremda
viro venis en la korton por vin demandi.</p>

<p>LA FREMDULO<br>
Jes, estis mi.</p>

<p>WANGEL<br>
Kaj kion vi deziras de mia edzino? <span class="staging">(turnas sin)</span> Ĉu vi konas lin,
Ellida?</p>

<p>ELLIDA<br>
<span class="staging">(mallaŭte, tordas la manojn)</span> Ho, se mi lin konas! Jes, jes, jes!</p>

<p>WANGEL<br>
<span class="staging">(rapide)</span> Nu!</p>

<p>ELLIDA<br>
Ho, estas ja <em>li</em>, Wangel! Estas li mem! Li, kiel vi scias —!</p>

<p>WANGEL<br>
Ĉu! Kion vi diras! <span class="staging">(turnas sin)</span> Ĉu vi estas tiu Johnston, kiu iam
—?</p>

<p>LA FREMDULO<br>
Nu, — Vi povas nomi min Johnston. Bonvolu. Cetere mi ne tiel
nomiĝas.</p>

<p>WANGEL<br>
Ĉu ne?</p>

<p>LA FREMDULO<br>
Nun ne plu, ne.</p>

<p>WANGEL<br>
Kaj kion vi deziras de mia edzino? Vi ja scias, ke la filino de la
lumturgardisto edziniĝis antaŭ longe. Kaj al kiu ŝi edziniĝis, vi
devas ja ankaŭ scii.</p>

<p>LA FREMDULO<br>
Mi ja scias dum pli ol tri jaroj.</p>

<p>ELLIDA<br>
<span class="staging">(streĉe)</span> Kiel vi sciiĝis?</p>

<p>LA FREMDULO<br>
Survoje hejmen al vi. Mi kaptis malnovan gazeton. Estis gazeto el tiu
ĉi regiono. Ĝi rakontis pri la geedziĝo.</p>

<p>ELLIDA<br>
<span class="staging">(rigardas antaŭen)</span> La geedziĝo —. Do <em>tio</em> estis —</p>

<p>LA FREMDULO<br>
Efikis sur min strange. Ĉar tio pri la ringoj, — tio ja ankaŭ
estis geedziĝo, Ellida.</p>

<p>ELLIDA<br>
<span class="staging">(frapas la manojn antaŭ la vizaĝon)</span> Ho —!</p>

<p>WANGEL<br>
Kiel vi kuraĝas —!</p>

<p>LA FREMDULO<br>
Vi tion forgesis, ĉu?</p>

<p>ELLIDA<br>
<span class="staging">(sentas lian rigardon kaj krietas)</span> Ne staru tiel min fiksrigardante!</p>

<p>WANGEL<br>
<span class="staging">(paŝas antaŭ lin)</span> Vi turnu vin al mi kaj ne al ŝi. Do, mallonge,
— ĉar vi ja konas la situacion, — kion vi do volas ĉi tie? Kial
vi venas por trovi mian edzinon?</p>

<p>LA FREMDULO<br>
Mi promesis al Ellida veni al ŝi plej eble frue.</p>

<p>WANGEL<br>
Ellida —! Nun denove!</p>

<p>LA FREMDULO<br>
Kaj Ellida promesis al mi tute certe atendi min ĝis mi venus.</p>

<p>WANGEL<br>
Mi aŭdas, ke vi nomas mian edzinon per antaŭnomo. Tian intimecon ne
estas kutimo ĉe ni.</p>

<p>LA FREMDULO<br>
Mi bone scias. Sed ĉar ŝi unue apartenas al <em>mi</em> —</p>

<p>WANGEL<br>
Al <em>vi</em>! Ankoraŭ —!</p>

<p>ELLIDA<br>
<span class="staging">(kaŝas sin malantaŭ <b>Wangel</b>)</span> Ho —! Li neniam malkaptas min!</p>

<p>WANGEL<br>
Al <em>vi</em>! Vi diras, ke ŝi apartenas al vi, ĉu!</p>

<p>LA FREMDULO<br>
Ĉu ŝi rakontis al vi pri du ringoj? Mia ringo kaj tiu de Ellida?</p>

<p>WANGEL<br>
Nu jes. Sed kio do? Ŝi ja poste rompis tion. Vi ricevis ŝiajn
leterojn. Vi do mem scias.</p>

<p>LA FREMDULO<br>
Kaj Ellida kaj mi samopiniis, ke tio pri la ringoj valorus same
decide kiel geedziĝo.</p>

<p>ELLIDA<br>
Sed mi ne volas, vi ja aŭdas! Neniam, neniam volas mi konatiĝi kun
vi! Ne rigardu min tiel! Mi ne volas, mi diras!</p>

<p>WANGEL<br>
Vi estas freneza homo, se vi opinias, ke vi povas veni ĉi tien kaj
konstrui iun rajton sur tia infanludo.</p>

<p>LA FREMDULO<br>
Ĝuste. Iun rajton, — en via senco de la vorto, — mi ja tute ne
havas.</p>

<p>WANGEL<br>
Sed kion vi do volas fari? Vi do ne imagas al vi, ke vi povas preni
ŝin de mi perforte! Kontraŭ ŝia propra volo!</p>

<p>LA FREMDULO<br>
Ne. Kiel tio utilus? Se Ellida volas sekvi min, ŝi devas veni
libervole.</p>

<p>ELLIDA<br>
<span class="staging">(ekmiras kaj ekdiras)</span> Libervole —!</p>

<p>WANGEL<br>
Kaj tion vi povus imagi al vi —!</p>

<p>ELLIDA<br>
<span class="staging">(al si mem)</span> Libervole —!</p>

<p>WANGEL<br>
Vi estas freneza. Foriru! Ni ne plu okupiĝu pri vi.</p>

<p>LA FREMDULO<br>
<span class="staging">(rigardas sian brakhorloĝon)</span> Baldaŭ estas tempo iri surŝipen.
<span class="staging">(paŝon pli proksimen)</span> Nu ja, Ellida, — nun mi faris mian devon.
<span class="staging">(ankoraŭ pli proksimen)</span> Mi tenis mian promeson al vi.</p>

<p>ELLIDA<br>
<span class="staging">(petante, iras malantaŭen)</span> Ho, ne tuŝu min!</p>

<p>LA FREMDULO<br>
Kaj nun vi pripensu ĝis morgaŭ nokte —</p>

<p>WANGEL<br>
Estas nenio por pripensi. Foriru!</p>

<p>LA FREMDULO<br>
<span class="staging">(daŭre al <b>Ellida</b>)</span> Mi nun iros per la vaporŝipo internen en la
fjordon. Morgaŭ nokte mi do revenos. Kaj mi enrigardos ĉe vi.
Atendu min ĉi tie en la ĝardeno. Ĉar mi preferas decidi la aferon
kun vi sola, vi komprenas.</p>

<p>ELLIDA<br>
<span class="staging">(mallaŭte, tremante)</span> Ho, vi aŭdas, Wangel!</p>

<p>WANGEL<br>
Estu trankvila. Tiun viziton ni scios malhelpi.</p>

<p>LA FREMDULO<br>
Adiaŭ do ĝis tiam, Ellida. Morgaŭ nokte.</p>

<p>ELLIDA<br>
<span class="staging">(petante)</span> Ho ne, ne, — ne revenu morgaŭ nokte! Neniam plu revenu!</p>

<p>LA FREMDULO<br>
Kaj se tiam vi deziros sekvi min trans la maron —</p>

<p>ELLIDA<br>
Ho, ne rigardu min tiel!</p>

<p>LA FREMDULO<br>
Mi nur pensas, ke vi devas pretigi vin por vojaĝo.</p>

<p>WANGEL<br>
Iru en la domon, Ellida.</p>

<p>ELLIDA<br>
Mi ne povas. Ho, helpu min! Savu min, Wangel!</p>

<p>LA FREMDULO<br>
Ĉar vi devas sincere pripensi, ĉar se vi ne sekvos min morgaŭ, la
tuta afero estos finita.</p>

<p>ELLIDA<br>
<span class="staging">(<b>Ellida</b> rigardas lin tremante)</span> Kaj ĉio estos finita, ĉu? Por
ĉiam —?</p>

<p>LA FREMDULO<br>
<span class="staging">(kun kapsigno)</span> Neniam estos ĝi refarebla, Ellida. Mi neniam revenos
al tiuj ĉi landoj. Vi neniam plu revidos min. Ankaŭ neniam plu
aŭdos de mi. Tiam mi estos kiel morta kaj for de vi por ĉiam.</p>

<p>ELLIDA<br>
<span class="staging">(spiras maltrankvile)</span> Hoh —!</p>

<p>LA FREMDULO<br>
Pensu do sincere pri via faro. Adiaŭ. <span class="staging">(transpaŝas la barilon,
haltas kaj diras:)</span> Nu, Ellida, — tenu vin preta morgaŭ nokte. Ĉar
tiam mi venos ĉi tien por serĉi vin.</p>

<p class="staging">(Li foriras malrapide kaj trankvile laŭ la vojeto dekstren.)</p>

<p>ELLIDA<br>
<span class="staging">(tempeton postrigardas lin)</span> Libervole, li diris! Imagu, — li diris,
ke libervole mi sekvu lin.</p>

<p>WANGEL<br>
Estu nur prudenta. Nun li ja estas for. Kaj vi neniam lin revidos.</p>

<p>ELLIDA<br>
Ho, kiel povas vi tion diri? Li ja revenos morgaŭ nokte.</p>

<p>WANGEL<br>
Lasu lin veni. Vin li almenaŭ ne renkontu.</p>

<p>ELLIDA<br>
<span class="staging">(skuas la kapon)</span> Ho, Wangel, ne pensu, ke vi povos malhelpi lin.</p>

<p>WANGEL<br>
Jes, kara, — fidu min.</p>

<p>ELLIDA<br>
<span class="staging">(cerbumante, ne lin aŭskultante)</span> Post kiam li estos estinta ĉi tie
— morgaŭ nokte —? Kaj kiam li estos vojaĝinta trans la maron per
la vaporŝipo —?</p>

<p>WANGEL<br>
Jes, kio do?</p>

<p>ELLIDA<br>
Ĉu tiam li neniam — neniam plu revenos?</p>

<p>WANGEL<br>
Ne, kara Ellida, tion vi fidu. Kion li farus ĉi tie post tio ĉi? Li
ja aŭdis el via propra buŝo, ke vi ne volas sekvi lin. Tiel la
afero estas finita.</p>

<p>ELLIDA<br>
<span class="staging">(al si mem)</span> Morgaŭ, do. Aŭ neniam.</p>

<p>WANGEL<br>
Kaj eĉ se li revenus —</p>

<p>ELLIDA<br>
Kio do —?</p>

<p>WANGEL<br>
Estos en nia potenco sendanĝerigi lin.</p>

<p>ELLIDA<br>
Ho ne kredu.</p>

<p>WANGEL<br>
Estas en nia potenco, mi diras! Se li ne lasas sin pacigi alimaniere,
li punpagu pro murdo al la ŝipestro.</p>

<p>ELLIDA<br>
<span class="staging">(impete)</span> Ne, ne, ne! Neniam tio! Ni scias nenion pri la murdo al la
ŝipestro! Vere nenion!</p>

<p>WANGEL<br>
Ĉu ni ne scias! Li ja mem konfesis tion al vi!</p>

<p>ELLIDA<br>
Ne, nenion pri tio! Se vi ion diras, mi neas. Ne enfermu lin! Li
apartenas al la vasta maro. Tie li apartenas.</p>

<p>WANGEL<br>
<span class="staging">(rigardas ŝin, kaj diras malrapide)</span> Ah, Ellida, — Ellida!</p>

<p>ELLIDA<br>
<span class="staging">(kroĉas sin senbride al li)</span> Ho, kara, fidela, — savu min de tiu
viro!</p>

<p>WANGEL<br>
<span class="staging">(liberigas sin singardeme)</span> Venu! Venu kun mi!</p>

<p class="staging">(<b>Lyngstrand</b> kaj <b>Hilde</b>, ambaŭ kun fiŝkaptiloj, venas de dekstre
ĉe la lageto.)</p>

<p>LYNGSTRAND<br>
<span class="staging">(iras rapide al <b>Ellida</b>)</span> Ho nun, sinjorino, nun vi aŭdu ion
strangan!</p>

<p>WANGEL<br>
Kaj kion?</p>

<p>LYNGSTRAND<br>
Imagu, — ni vidis la usonanon!</p>

<p>WANGEL<br>
La usonanon?</p>

<p>HILDE<br>
Jes, ankaŭ mi vidis lin.</p>

<p>LYNGSTRAND<br>
Li iris malantaŭ la ĝardeno kaj poste sur la grandan anglan
vaporŝipon.</p>

<p>WANGEL<br>
De kie vi konas tiun viron?</p>

<p>LYNGSTRAND<br>
Mi foje estis maristo sur la sama ŝipo kiel li. Mi certe kredis, ke
li dronis. Sed li ja estas tute viva.</p>

<p>WANGEL<br>
Ĉu vi scias ion pli pri li?</p>

<p>LYNGSTRAND<br>
Ne. Sed li eble venis por venĝi sin sur sia nefidela marista edzino.</p>

<p>WANGEL<br>
Kion vi diras?</p>

<p>HILDE<br>
Lyngstrand volas uzi lin por fari artaĵon.</p>

<p>WANGEL<br>
Mi ne komprenas —</p>

<p>ELLIDA<br>
Vi aŭdos poste.</p>

<p class="staging">(<b>Arnholm</b> kaj <b>Bolette</b> venas de maldekstre sur la vojeto ekster la
barilo.)</p>

<p>BOLETTE<br>
<span class="staging">(al tiuj en la ĝardeno)</span> Venu kaj rigardu! La angla vaporŝipo iras
enen en la fjordon. <span class="staging">(Granda vaporŝipo drivas preterpase en la
foro.)</span></p>

<p>LYNGSTRAND<br>
<span class="staging">(al <b>Hilde</b> apud la barilo)</span> Ĉi-nokte li kaptos ŝin.</p>

<p>HILDE<br>
<span class="staging">(kapsignas)</span> La malfidelan marist-edzinon, — jes.</p>

<p>LYNGSTRAND<br>
Imagu, — meznokte.</p>

<p>HILDE<br>
Estos ekscite.</p>

<p>ELLIDA<br>
<span class="staging">(postrigardas la ŝipon)</span> Morgaŭ do —</p>

<p>WANGEL<br>
Kaj poste neniam plu.</p>

<p>ELLIDA<br>
<span class="staging">(mallaŭte kaj tremante)</span> Ho, Wangel, — savu min de mi mem!</p>

<p>WANGEL<br>
<span class="staging">(rigardas ŝin timeme)</span> Ellida! Mi suspektas, — estas io malantaŭe.</p>

<p>ELLIDA<br>
La tiranta logo estas malantaŭe.</p>

<p>WANGEL<br>
La tiranta logo —?</p>

<p>ELLIDA<br>
Tiu viro estas kiel la maro.</p>

<p class="staging">(Malrapide kaj cerbumante ŝi iras tra la ĝardeno maldekstren.
<b>Wangel</b>, maltrankvila, iras flanke de ŝi kaj observas ŝin atente.)</p>
</div>
<div class="acte">
<h3 class="actehead">KVARA AKTO</h3>

<p class="staging">(La ĝardenĉambro de <b>doktoro Wangel</b>. Pordojn dekstre kaj
maldekstre. En la fono inter la du fenestroj estas malferma
vitropordo al la verando. Malsupre de ĝi vidiĝas parton de la
ĝardeno. Sofo kun tablo antaŭe maldekstre. Dekstre estas piano, kaj
pli malantaŭe estas granda tabla ornamvazo. Meze sur la planko estas
ronda tablo kun seĝoj ĉirkaŭe. Sur la tablo rozarbusto en florado
kaj aliaj potfloroj ĉirkaŭ ĝi. — Estas antaŭtagmeze.)</p>

<p class="staging">(En la ĉambro apud la tablo sidas maldekstre <b>Bolette</b> en la sofo,
okupata pri brodaĵo. <b>Lyngstrand</b> sidas sur seĝo ĉe la fino de la
tablo. Malsupre en la ĝardeno sidas <b>Ballested</b> pentrante. <b>Hilde</b>
staras apud lin rigardante.)</p>

<p>LYNGSTRAND<br>
<span class="staging">(kun la brakoj sur la tablo. Dum tempo li sidas silente rigardante la
laboradon de <b>Bolette</b>.)</span> Aspektas tre malfacile kudri tian
bordaĵon, fraŭlino Wangel.</p>

<p>BOLETTE<br>
Ho ne. Ne estas malfacile. Nur nombru ĝuste —</p>

<p>LYNGSTRAND<br>
Nombri? Ĉu vi devas ankaŭ nombri?</p>

<p>BOLETTE<br>
Jes, la kudrerojn. Rigardu.</p>

<p>LYNGSTRAND<br>
Ĝuste ja! Imagu! Estas ja kvazaŭ iu arto. Ĉu vi povas ankaŭ
desegni?</p>

<p>BOLETTE<br>
Ho jes, kiam mi havas modelon antaŭ mi.</p>

<p>LYNGSTRAND<br>
Alie ne?</p>

<p>BOLETTE<br>
Ne, alie ne.</p>

<p>LYNGSTRAND<br>
Do tamen ne estas vera arto.</p>

<p>BOLETTE<br>
Ne, ĝi pli estas — mana lerteco.</p>

<p>LYNGSTRAND<br>
Sed mi opinias ke vi certe povus <em>lerni</em> arton.</p>

<p>BOLETTE<br>
Kiam mi ne havas talenton?</p>

<p>LYNGSTRAND<br>
Tamen. Se vi ĉiam estus kune kun vera artisto —</p>

<p>BOLETTE<br>
Kaj vi opinias, ke mi povus lerni de li?</p>

<p>LYNGSTRAND<br>
Ne lerni tiel ordinare. Sed mi opinias ke ĝi venus en vin iom post
iom. Kvazaŭ miraklo, fraŭlino Wangel.</p>

<p>BOLETTE<br>
Strange.</p>

<p>LYNGSTRAND<br>
<span class="staging">(iom poste)</span> Ĉu vi pripensis —? Mi intencas diri — ĉu vi
pripensis pli profunde kaj serioze pri geedzeco, fraŭlino?</p>

<p>BOLETTE<br>
<span class="staging">(rigardas lin preterpase)</span> Pri —? Ne.</p>

<p>LYNGSTRAND<br>
Mi faris.</p>

<p>BOLETTE<br>
Vi, ĉu?</p>

<p>LYNGSTRAND<br>
Jes ja, — mi ofte pripensas tiajn aferojn. Pleje pri geedzeco. Kaj
aldone mi ja multe legis en libroj. Mi opinias, ke geedzeco estas ia
miraklo. Ke la virino laŭe ŝanĝiĝas por esti simila al sia edzo.</p>

<p>BOLETTE<br>
Ricevas liajn interesojn, vi pensas?</p>

<p>LYNGSTRAND<br>
Jes, ĝuste!</p>

<p>BOLETTE<br>
Nu, sed liaj kapabloj do? Kaj liaj talentoj kaj lerteco?</p>

<p>LYNGSTRAND<br>
Hm, jes, — mi miras ĉu ne ankaŭ tiuj —</p>

<p>BOLETTE<br>
Kaj sekve vi kredas, ke tio kion viro legis — aŭ pensis, — tio
ankaŭ transpasus al lia edzino?</p>

<p>LYNGSTRAND<br>
Ankaŭ tio, jes. Iom post iom. Kvazaŭ mirakle. Sed mi ja scias, ke
tio povas nur okazi en fidela kaj amoplena geedzeco kaj vere feliĉa.</p>

<p>BOLETTE<br>
Ĉu vi neniam pensis, ke viro tiel povus tiriĝi al sia edzino?
Fariĝi simila al ŝi, mi pensas.</p>

<p>LYNGSTRAND<br>
Viro? Ne, tion mi ne imagis.</p>

<p>BOLETTE<br>
Kial ne same por li kiel por ŝi?</p>

<p>LYNGSTRAND<br>
Ne, ĉar viro havas ja vivotaskon por kiu vivi. Kaj estas <em>tio</em>, kio
fortigas la viron, fraŭlino Wangel. Li havas vivotaskon, li.</p>

<p>BOLETTE<br>
Ĉiuj?</p>

<p>LYNGSTRAND<br>
Ho ne. Mi vere pensis pri la artisto.</p>

<p>BOLETTE<br>
Ĉu vi pensas, ke estas ĝusta faro de artisto, ke li edziĝas?</p>

<p>LYNGSTRAND<br>
Jes, mi opinias. Se li trovas iun, kiun li kore amas, —</p>

<p>BOLETTE<br>
Tamen. Mi pensas, ke li prefere vivus sole por sia arto.</p>

<p>LYNGSTRAND<br>
Certe li devus fari. Sed tion li ja povus fari eĉ se li edziĝus.</p>

<p>BOLETTE<br>
Nu, sed ŝi do?</p>

<p>LYNGSTRAND<br>
Ŝi? Kiel —?</p>

<p>BOLETTE<br>
Ŝi al kiu li edziĝas. Por kio ŝi vivu?</p>

<p>LYNGSTRAND<br>
Ankaŭ ŝi vivu por lia arto. Ŝajnas al mi, ke virino devas senti
sin kore feliĉa pri <em>tio</em>.</p>

<p>BOLETTE<br>
Hm, — mi ne certe scias —</p>

<p>LYNGSTRAND<br>
Jes, fraŭlino, fidu. Ne estas nur lia honoro kaj reputacio, kiujn
ŝi ĝuas pro li —. Ĉar tiuj estas laŭ mi la malpli valora. Sed ke
ŝi povas helpi lin krei, — ke ŝi povas faciligi al li la laboron
estante ĉe li kaj komfortigi lin kaj esti atenta pri li kaj igi la
vivon gaja por li. Tio estus laŭ mi feliĉiga por virino.</p>

<p>BOLETTE<br>
Ho, vi ne mem scias kiel memkontenta vi estas!</p>

<p>LYNGSTRAND<br>
<em>Mi</em> memkontenta, ĉu! Bona Dio —! Ho, se vi konus min iom pli bone
ol vi faras — <span class="staging">(klinas sin pli proksimen al ŝi)</span> Fraŭlino Wangel,
— kiam mi estos for, — kaj mi ja baldaŭ estos —</p>

<p>BOLETTE<br>
<span class="staging">(rigardas lin kompate)</span> Sed ne komencu do pri tia tristaĵo.</p>

<p>LYNGSTRAND<br>
Funde ja ne estas tre triste, mi pensas.</p>

<p>BOLETTE<br>
Kiel do?</p>

<p>LYNGSTRAND<br>
Mi ja forvojaĝos post monato. Unue de ĉi tiu loko. Poste mi iros al
la sudaj landoj.</p>

<p>BOLETTE<br>
Ah, tiel. Nu ja.</p>

<p>LYNGSTRAND<br>
Ĉu vi foje pensu pri mi, fraŭlino?</p>

<p>BOLETTE<br>
Jes, mi volonte faru.</p>

<p>LYNGSTRAND<br>
<span class="staging">(ĝoja)</span> Vi promesas, ĉu?</p>

<p>BOLETTE<br>
Jes, mi promesas.</p>

<p>LYNGSTRAND<br>
Solene kaj kore, fraŭlino Bolette?</p>

<p>BOLETTE<br>
Solene kaj kore. <span class="staging">(ŝanĝas temon)</span> Sed por kio tio ĉi! Ne kondukos
al io ajn.</p>

<p>LYNGSTRAND<br>
Kiel vi povas tion diri! Por mi estus ĝojige scii, ke vi ĉi-hejme
pensadas pri mi.</p>

<p>BOLETTE<br>
Nu, sed kio poste?</p>

<p>LYNGSTRAND<br>
Jes, poste mi ne scias pri io definita —</p>

<p>BOLETTE<br>
Ankaŭ mi ne. Multe ja malhelpas. Ŝajnas al mi, ke ĉio en la mondo
malhelpas.</p>

<p>LYNGSTRAND<br>
Ho, povus okazi iu miraklo. Feliĉa okazaĵo de la destino — aŭ io
tia. Ĉar mi kredas, ke mi sukcesos.</p>

<p>BOLETTE<br>
<span class="staging">(vigle)</span> Jes, ĉu ne! Vi kredas, ĉu!</p>

<p>LYNGSTRAND<br>
Jes, mi firme kredas. Kaj jen — post kelkaj jaroj — kiam mi revenos
hejmen kiel konata skulptisto kun bona ekonomio kaj en plena sano —</p>

<p>BOLETTE<br>
Jes, vere. Ni esperu ke vi faros.</p>

<p>LYNGSTRAND<br>
Vi konfide esperu. Se vi nur fidele kaj varme pensas pri mi, dum mi
estas for en la sudaj landoj. Kaj por tio mi ja nun havas vian
vorton.</p>

<p>BOLETTE<br>
Vi havas. <span class="staging">(skuas la kapon)</span> Sed tamen kondukas al nenio.</p>

<p>LYNGSTRAND<br>
Jes, fraŭlino Bolette, tamen kondukas al tio, ke mi povos labori pli
facile kaj rapide pri mia artaĵo.</p>

<p>BOLETTE<br>
Tion vi do kredas?</p>

<p>LYNGSTRAND<br>
Jes, en mia interno mi tion sentas. Kaj ŝajnas al mi, ke estus
vivige ankaŭ por vi — ĉi tie en la izolo — kiam vi scius en vi
mem, ke vi kvazaŭ helpus min krei.</p>

<p>BOLETTE<br>
<span class="staging">(rigardas lin)</span> Nu, sed vi, viaflanke?</p>

<p>LYNGSTRAND<br>
Mi —?</p>

<p>BOLETTE<br>
<span class="staging">(rigardas al la ĝardeno)</span> Tŝ. Ni parolu pri io alia. Ĉar tie venas
la ĉefinstruisto.</p>

<p class="staging">(<b>Ĉefinstruisto Arnholm</b> estas vidata malsupre en la ĝardeno
maldekstre. Li haltas kaj parolas kun <b>Ballested</b> kaj <b>Hilde</b>.)</p>

<p>LYNGSTRAND<br>
Ĉu vi amas vian antaŭan instruiston, fraŭlino Bolette?</p>

<p>BOLETTE<br>
Ĉu mi amas lin?</p>

<p>LYNGSTRAND<br>
Mi pensas, ĉu vi ŝatas lin?</p>

<p>BOLETTE<br>
Ho jes, mi faras. Ĉar estas bone havi lin kiel amikon kaj
konsilanton kaj tiel plu. — Kaj li ĉiam estas helpema, se li povas.</p>

<p>LYNGSTRAND<br>
Sed ĉu ne estas strange, ke li ne geedziĝis?</p>

<p>BOLETTE<br>
Ĉu vi trovas tion strange?</p>

<p>LYNGSTRAND<br>
Jes. Ĉar li ja estas sufiĉe riĉa, laŭdire.</p>

<p>BOLETTE<br>
Laŭdire li estas. Sed eble ne estis facile por li trovi iun, kiu
volus havi lin, mi pensas.</p>

<p>LYNGSTRAND<br>
Kial tio?</p>

<p>BOLETTE<br>
Ho, li estis ja instruisto por preskaŭ ĉiuj junaj knabinoj, kiujn
li konas. Tion li mem diras.</p>

<p>LYNGSTRAND<br>
Jes. Kiel <em>tio</em> gravus?</p>

<p>BOLETTE<br>
Sed, bona Dio, oni ja ne edzinigas sin al sia propra instruisto!</p>

<p>LYNGSTRAND<br>
Ĉu vi pensas, ke juna knabino ne povus ami sian instruiston?</p>

<p>BOLETTE<br>
Ne post kiam ŝi fariĝis plenkreska.</p>

<p>LYNGSTRAND<br>
Ĉu — imagu!</p>

<p>BOLETTE<br>
<span class="staging">(averte)</span> Nu, nu, nu!</p>

<p class="staging">(<b>Ballested</b> kolektis siajn aĵojn kaj portas ilin dekstren en la
ĝardeno. <b>Hilde</b> helpas lin. <b>Arnholm</b> iras sur la verandon kaj
venas en la ĉambron.)</p>

<p>ARNHOLM<br>
Bonan matenon, mia kara Bolette. Bonan matenon, sinjoro — sinjoro —
hm!</p>

<p class="staging">(Li aspektas malkontenta kaj kapsignas malvarme al <b>Lyngstrand</b>, kiu
ekstaras kaj klinas la kapon.)</p>

<p>BOLETTE<br>
<span class="staging">(ekstaras kaj iras al <b>Arnholm</b>)</span> Bonan matenon, sinjoro
ĉefinstruisto.</p>

<p>ARNHOLM<br>
Kiel statas hodiaŭ?</p>

<p>BOLETTE<br>
Nu dankon, bone.</p>

<p>ARNHOLM<br>
Via duonpatrino estas en la banejo ankaŭ hodiaŭ, ĉu?</p>

<p>BOLETTE<br>
Ne, ŝi estas en sia ĉambro.</p>

<p>ARNHOLM<br>
Iom malsaneta?</p>

<p>BOLETTE<br>
Mi ne scias. Ŝi enfermis sin.</p>

<p>ARNHOLM<br>
Hm, — ĉu?</p>

<p>LYNGSTRAND<br>
Sinjorino Wangel aspekte multe ekscitiĝis pro tiu usonano hieraŭ.</p>

<p>ARNHOLM<br>
Kion <em>vi</em> scias pri tio?</p>

<p>LYNGSTRAND<br>
Mi rakontis al la sinjorino, ke mi vidis lin tute viva iri malantaŭ
la ĝardeno.</p>

<p>ARNHOLM<br>
Nu, tiel.</p>

<p>BOLETTE<br>
<span class="staging">(al <b>Arnholm</b>)</span> Vi sidis tre malfrue kun patro en la nokto.</p>

<p>ARNHOLM<br>
Jes, sufiĉe longe. Ni komencis paroli pri io grava.</p>

<p>BOLETTE<br>
Ĉu vi parolis kun li ankaŭ pri mi kaj miaj aferoj?</p>

<p>ARNHOLM<br>
Ne, kara Bolette. Mi ne havis ŝancon. Ĉar liaj pensoj forte
okupiĝis pri io alia.</p>

<p>BOLETTE<br>
<span class="staging">(suspiras)</span> Aĥ jes, — kiel ĉiam.</p>

<p>ARNHOLM<br>
<span class="staging">(rigardas ŝin signifoplene)</span> Sed poste hodiaŭ ni du ja parolu pli
profunde pri tiuj aferoj. — Kie estas via patro nun? Eble ne hejme?</p>

<p>BOLETTE<br>
Jes. Li certe estas en la oficejo. Mi serĉu lin.</p>

<p>ARNHOLM<br>
Ne, dankon. Ne faru. Mi prefere malsupreniru al li.</p>

<p>BOLETTE<br>
<span class="staging">(aŭskultas direkte maldekstren)</span> Atendu iomete, sinjoro
ĉefinstruisto. Mi pensas, ke estas patro, kiu venas sur la ŝtuparo.
Jes. Li certe estis supre vidante ŝin.</p>

<p class="staging">(<b>Doktoro Wangel</b> venas tra la pordo maldekstre.)</p>

<p>WANGEL<br>
<span class="staging">(etendas la manon al <b>Arnholm</b>)</span> Nu, kara amiko, — vi jam venis?
Estas afable de vi veni tiel frue. Ĉar mi deziras paroli iom pli kun
vi.</p>

<p>BOLETTE<br>
<span class="staging">(al <b>Lyngstrand</b>)</span> Eble ni du iru en la ĝardenon al Hilde?</p>

<p>LYNGSTRAND<br>
Jes, tre volonte, fraŭlino.</p>

<p class="staging">(Li kaj <b>Bolette</b> iras malsupren en la ĝardenon kaj for inter la
arboj en la fono.)</p>

<p>ARNHOLM<br>
<span class="staging">(kiu sekvis ilin per la okuloj, turnas sin al <b>Wangel</b>)</span> Ĉu vi bone
konas tiun junan viron?</p>

<p>WANGEL<br>
Ne, tute ne.</p>

<p>ARNHOLM<br>
Ĉu vi do ŝatas, ke li tiel multe okupiĝas pri la knabinetoj?</p>

<p>WANGEL<br>
Ĉu li faras? Tion mi tute ne rimarkis.</p>

<p>ARNHOLM<br>
Tion vi devus ja kontroli, mi opinias.</p>

<p>WANGEL<br>
Jes, vi certe pravas. Sed, bona Dio, kion mi faru, mi kompatinda
viro? La knabinetoj alkutimiĝis prizorgi sin mem. Ili ne akceptas
kion ajn instruon, nek de mi nek de Ellida.</p>

<p>ARNHOLM<br>
Eĉ ne de ŝi?</p>

<p>WANGEL<br>
Ne. Cetere mi ne povas postuli, ke ŝi miksiĝu en tiaĵon. Ne estas
facile por ŝi. <span class="staging">(interrompante)</span> Sed ne estis ja <em>tio</em>, kion ni
priparolus. Diru do al mi, — ĉu vi pripensis la aferon? Pripensis
kion mi rakontis al vi?</p>

<p>ARNHOLM<br>
Mi pensis pri nenio alia de kiam ni disiĝis ĉi-nokte.</p>

<p>WANGEL<br>
Kaj kio do estas farebla?</p>

<p>ARNHOLM<br>
Kara doktoro, mi opinias, ke vi kiel kuracisto devas scii tion pli
bone ol mi.</p>

<p>WANGEL<br>
Ho, se vi nur scius, kiel malfacile estas por kuracisto ĝuste decidi
pri malsanulo, kiun li korege amas! Kaj tio ĉi ja ne estas ordinara
malsano. Ĉi tie ne sufiĉas ordinara kuracisto, — kaj ne ordinaraj
kuraciloj.</p>

<p>ARNHOLM<br>
Kia estas ŝi hodiaŭ?</p>

<p>WANGEL<br>
Mi ĵus vidis ŝin, kaj ŝi estis sufiĉe trankvila. Sed malantaŭ
ŝiaj animstatoj kuŝas io kaŝita, kio neeblas por mi malkovri. Kaj
aldone ŝi estas tiel ŝanĝiĝema, kaprica, — subite varia.</p>

<p>ARNHOLM<br>
Certe sekvo de ŝia malsana animstato.</p>

<p>WANGEL<br>
Ne sole. En la profundo estas io denaska. Ellida apartenas al la
marhomoj. Jen la kaŭzo.</p>

<p>ARNHOLM<br>
Kiel do vere, kara doktoro?</p>

<p>WANGEL<br>
Ĉu vi ne rimarkis, ke la homoj ĉe la vasta maro estas kvazaŭ
aparta specio? Estas kvazaŭ ili vivas la vivon de la maro. Estas en
ili ondado — kaj ankaŭ malfluso kaj altmaro — kaj en iliaj
pensmanieroj kaj en iliaj sentoj. Kaj ili ne lasas sin replanti. Ho,
mi devus pensi pri <em>tio</em> antaŭe. Estis peko kontraŭ Ellida preni
ŝin for de sia loko kaj meti ŝin ĉi tien!</p>

<p>ARNHOLM<br>
Ĉu vi atingis al tiu opinio nun?</p>

<p>WANGEL<br>
Jes, pli kaj pli. Sed mi estus ja devinta diri tion al mi mem
antaŭe. Ho, funde mi ja sciis. Sed mi ne permesis al la penso sin
esprimi. Ĉar mi ja tiel amis ŝin, komprenu! Tial mi unue pensis pri
mi mem. Tiel tute nepravigeble egoisma mi tiam estis!</p>

<p>ARNHOLM<br>
Hm, — ĉiu viro certe estas iomete egoisma en tiaj cirkonstancoj.
Cetere mi neniam notis tiun difekton en vi, doktoro Wangel.</p>

<p>WANGEL<br>
<span class="staging">(ĉirkaŭiras senpacience)</span> Ho, jes! Kaj tia mi estis ankaŭ poste.
Mi ja estas multe, multe pli aĝa ol ŝi. Mi devus esti por ŝi
kvazaŭ patro — kaj kiel gvidanto samtempe. Devus streĉi min por
evoluigi kaj klarigi ŝian mensan vivon. Sed bedaŭrinde el tio
fariĝis nenio. Mi ne havis energion por tio, vidu! Ĉar mi ja
deziris gardi ŝin kiel ŝi estas. Sed ŝi ja pli kaj pli
malsaniĝis. Kaj mi atendis kaj ne sciis kion elpensi. <span class="staging">(pli
mallaŭte)</span> Tial en mia sufero mi skribis al vi kaj petis vin viziti
nin.</p>

<p>ARNHOLM<br>
<span class="staging">(rigardas lin en surprizo)</span> Ĉu! Pro tio vi skribis?</p>

<p>WANGEL<br>
Jes. Sed ŝajnigu nescion.</p>

<p>ARNHOLM<br>
Sed, je Dio, kara doktoro, — kian helpon atendis vi de mi? Tion mi
ne komprenas.</p>

<p>WANGEL<br>
Ne, kompreneble. Ĉar mi sekvis eraran vojon. Mi opiniis ke la koro
de Ellida iam pendigis sin al vi. Ke ĝi sekrete ankoraŭ ĉe vi
ligiĝis. Ke eble estus bone por ŝi revidi vin kaj paroli kun vi pri
la hejmo kaj pri pasintaj tagoj.</p>

<p>ARNHOLM<br>
Estis do via edzino, kiun vi aludis, kiam vi skribis, ke ĉi tie iras
iu min atendante, kaj — kaj eble sopiris pri mi!</p>

<p>WANGEL<br>
Jes, kiu alie?</p>

<p>ARNHOLM<br>
<span class="staging">(rapide)</span> Ne, ne, vi pravas. — Sed tion mi ne komprenis.</p>

<p>WANGEL<br>
Kompreneble. Mi ja eraris.</p>

<p>ARNHOLM<br>
Kaj vi diras pri vi mem, ke vi estas egoisma!</p>

<p>WANGEL<br>
Ho, mi ja havis grandan ŝuldon por pagi. Mi pensis, ke mi ne rajtas
rifuzi kiun ajn rimedon, se ĝi povus iomete faciligi ŝian animon.</p>

<p>ARNHOLM<br>
Kiel vi efektive klarigas la potencon, kiun tiu fremda viro ekzercas
sur ŝin?</p>

<p>WANGEL<br>
Hm, kara amiko, — estas eble flankoj en tiu ĉi afero, kiuj ne
<em>lasas</em> sin klarigi.</p>

<p>ARNHOLM<br>
Io kio esence estas neklarigebla, vi aludas? Tute neklarigebla?</p>

<p>WANGEL<br>
Ĉiuokaze neklarigebla ĝis plue.</p>

<p>ARNHOLM<br>
Ĉu vi kredas pri tiaĵo?</p>

<p>WANGEL<br>
Mi nek kredas nek neas. Mi nur ne scias. Tial mi elmetas la klarigon.</p>

<p>ARNHOLM<br>
Jes, sed diru al mi. Tiu ŝia stranga kaj sinistra aserto, ke la
okuloj de la infano —?</p>

<p>WANGEL<br>
<span class="staging">(vigle)</span> Tion pri la okuloj mi tute ne kredas! Mi ne <em>volas</em> kredi
tiaĵon! Devas esti pura fantaziaĵo de ŝi. Nenio alia.</p>

<p>ARNHOLM<br>
Ĉu vi rimarkis la okulojn de la viro hieraŭ?</p>

<p>WANGEL<br>
Jes, certe mi faris.</p>

<p>ARNHOLM<br>
Kaj vi vidis neniun similecon?</p>

<p>WANGEL<br>
<span class="staging">(eviteme)</span> Hm, — bona Dio, kion respondi? Ne estis ja tute lume,
kiam mi vidis lin. Kaj cetere Ellida antaŭe parolis tiom pri tiu
simileco —. Mi vere ne scias, ĉu mi estis kapabla rigardi lin sen
antaŭjuĝo.</p>

<p>ARNHOLM<br>
Ne, ne, eble. Sed nun la alia afero? Tiu timo kaj maltrankvilo en ŝi
ĝuste je la tempo, kiam tiu fremda homo estus survoje hejmen?</p>

<p>WANGEL<br>
Jes, vidu, — <em>tio</em> estas ankaŭ io, en kion ŝi verke aŭ sonĝe
metis sin mem depost antaŭhieraŭ. Tio tute ne atakis ŝin tiel
subite — tiel tuje, kiel ŝi nun asertas. Sed post kiam ŝi aŭdis
tiun junan Lyngstrand rakonti, ke Johnston — aŭ Friman — aŭ kiel
li nomiĝas, — ke li estis survoje ĉi tien antaŭ tri jaroj — en
Marto, — ŝi sendube nun kredas, ke la anima maltrankvilo kaptis
ŝin ĝuste en tiu sama monato.</p>

<p>ARNHOLM<br>
Ĝi do ne faris, ĉu?</p>

<p>WANGEL<br>
Tute ne. Estis spuroj kaj signoj longe antaŭ tiu tempo. — Efektive
okazis — hazarde — ĝuste en Marto antaŭ tri jaroj sufiĉe forta
ekscitiĝo en ŝi —</p>

<p>ARNHOLM<br>
Tamen ja —!</p>

<p>WANGEL<br>
Jes, sed <em>tio</em> lasas sin simple klarigi per la stato — la
cirkonstanco, — en kiu ŝi je tiu tempo estis.</p>

<p>ARNHOLM<br>
Do signo kontraŭ signo.</p>

<p>WANGEL<br>
<span class="staging">(pugnigas la manojn)</span> Kaj ne povante helpi ŝin! Ne scii pri konsilo!
Ne vidi iun ajn rimedon —!</p>

<p>ARNHOLM<br>
Se vi nun decidus ŝanĝi loĝlokon? Transloĝiĝi aliloken? Por ke
ŝi povu vivi en kondiĉoj pli hejmecaj por si?</p>

<p>WANGEL<br>
Ho, kara, — ĉu vi pensas, ke mi ne proponis ankaŭ <em>tion</em> al ŝi?
Mi proponis, ke ni transloĝiĝu al Skjoldvik. Sed ŝi ne volas.</p>

<p>ARNHOLM<br>
Eĉ ne tion?</p>

<p>WANGEL<br>
Ne. Ĉar ŝi pensas, ke neniel helpos. Kaj eble ŝi pravas.</p>

<p>ARNHOLM<br>
Hm, — ĉu?</p>

<p>WANGEL<br>
Jes, kaj cetere, — kiam mi pripensas, — mi ne scias kiel mi realigu
tion. Ĉar ŝajnas al mi, ke pro la knabinetoj mi ne povas
transloĝiĝi al tia forejo. Ili devas ja loĝi en loko, kie estas
<em>iometa</em> ŝanco foje edzinigi ilin.</p>

<p>ARNHOLM<br>
Edzinigi? Ĉu vi jam pensas pri <em>tio</em>?</p>

<p>WANGEL<br>
Jes, bona Dio, — mi devas ja pensi ankaŭ pri <em>tio</em>! Sed jen —
aliflanke — la konsidero pri mia kara malsana Ellida —! Ho, kara
Arnholm, — mi vere — multmaniere — staras meze inter fajro kaj
akvo!</p>

<p>ARNHOLM<br>
Por Bolette vi ne bezonas havi zorgojn — <span class="staging">(interrompante)</span>
Mi miras kien ŝi — kien ili iris? <span class="staging">(Li iras al la malferma pordo
kaj elrigardas.)</span></p>

<p>WANGEL<br>
<span class="staging">(al la piano)</span> Ho, mi oferus kion ajn — por ĉiuj tri. — Se mi nur
ion scius.</p>

<p class="staging">(<b>Ellida</b> envenas tra la pordo maldekstre.)</p>

<p>ELLIDA<br>
<span class="staging">(rapide al <b>Wangel</b>)</span> Ne eliru ĉi-matene!</p>

<p>WANGEL<br>
Ne, certe ne. Mi restos hejme ĉe vi. <span class="staging">(Montras al <b>Arnholm</b>, kiu
proksimiĝas)</span> Sed ĉu vi ne volas saluti nian amikon?</p>

<p>ELLIDA<br>
<span class="staging">(turnas sin)</span> Ho, jen vi, sinjoro Arnholm! <span class="staging">(etendas al li la manon)</span>
Bonan matenon.</p>

<p>ARNHOLM<br>
Bonan matenon, sinjorino. Do ne en la banejo kiel kutime?</p>

<p>ELLIDA<br>
Ne, ne, ne! Pri tio mi ne pensas hodiaŭ. Sed bonvolu eksidi por
momento?</p>

<p>ARNHOLM<br>
Ne, dankon, — ne nun. <span class="staging">(rigardas al <b>Wangel</b>)</span> Mi promesis al la
knabinetoj veni al ili en la ĝardeno.</p>

<p>ELLIDA<br>
Jes, Dio scias ĉu vi renkontos ilin en la ĝardeno. Mi neniam scias
kie ili iradas.</p>

<p>WANGEL<br>
Ho jes, ili tenas sin apud la lageto.</p>

<p>ARNHOLM<br>
Nu, mi certe trovos iliajn spurojn. <span class="staging">(Li kapsalutas kaj transiras la
verandon kaj elen en la ĝardenon dekstren.)</span></p>

<p>ELLIDA<br>
Kioma horo estas, Wangel?</p>

<p>WANGEL<br>
<span class="staging">(rigardas sian horloĝon)</span> Iomete post la dekunua.</p>

<p>ELLIDA<br>
Iomete post. Kaj la dekunuan — duonon antaŭ la dekdua ĉi-nokte
venos la vaporŝipo. Ho, se mi tion estus trapasinta!</p>

<p>WANGEL<br>
<span class="staging">(proksimiĝas al ŝi)</span> Kara Ellida, — pri unu afero mi devas demandi
vin.</p>

<p>ELLIDA<br>
Pri kiu do?</p>

<p>WANGEL<br>
Hieraŭ vespere — tie supre sur la “Videjo” — vi diris, ke dum la
lastaj tri jaroj vi ofte vidis lin tute viva antaŭ vi.</p>

<p>ELLIDA<br>
Jes, mi faris. Kredu min.</p>

<p>WANGEL<br>
Nu, sed kiel vi lin vidis?</p>

<p>ELLIDA<br>
Kiel mi vidis lin?</p>

<p>WANGEL<br>
Mi pensas, — kiel li aspektis por vi, kiam vi kredis, ke vi vidis
lin?</p>

<p>ELLIDA<br>
Sed kara Wangel, — vi ja nun mem scias kiel li aspektas.</p>

<p>WANGEL<br>
Ĉu li ankaŭ tiel aspektis en via imago?</p>

<p>ELLIDA<br>
Jes, li ja faris.</p>

<p>WANGEL<br>
Ĝuste tiel, kiel vi hieraŭ vidis lin en la realaĵo?</p>

<p>ELLIDA<br>
Jes, ĝuste tiel.</p>

<p>WANGEL<br>
Nu, sed kial vi ne tuj rekonis lin?</p>

<p>WANGEL<br>
<span class="staging">(ekmire)</span> Mi ne faris, ĉu?</p>

<p>WANGEL<br>
Ne. Vi mem diris poste, ke unue vi ne sciis, kiu tiu fremdulo estas.</p>

<p>ELLIDA<br>
<span class="staging">(surprize)</span> Jes, mi pensas, ke vi pravas! Ĉu ne ŝajnas strange por
vi, Wangel? Imagu, — ke mi ne tuj rekonis lin!</p>

<p>WANGEL<br>
Estas nur la okuloj, vi diris —</p>

<p>ELLIDA<br>
Ho jes, — la okuloj! La okuloj!</p>

<p>WANGEL<br>
Nu, — sed supre sur la “Videjo” vi diris, ke li ĉiam montris sin
kia li estis, kiam vi disiĝis. Tie antaŭ dek jaroj.</p>

<p>ELLIDA<br>
Ĉu mi diris?</p>

<p>WANGEL<br>
Jes.</p>

<p>ELLIDA<br>
Do li tiel aspektis preskaŭ kiel nun.</p>

<p>WANGEL<br>
Ne. Vi priskribis lin tute alimaniere antaŭhieraŭ survoje hejmen.
Antaŭ dek jaroj li estis senbarba, vi diris. Tute alie vestita li
ankaŭ estis. Kaj la broĉo kun perlo —? Ĝin la viro ne portis
hieraŭ.</p>

<p>ELLIDA<br>
Ne, li ĝin ne portis.</p>

<p>WANGEL<br>
<span class="staging">(rigardas ŝin esplore)</span> Pripensu iomete, kara Ellida. Aŭ — eble vi
ne plu kapablas memori, kiel li aspektis, kiam li staris kun vi sur
la “Krutdeklivo”?</p>

<p>ELLIDA<br>
<span class="staging">(pripensante, momenton fermas la okulojn)</span> Ne tute klare. Ne, —
hodiaŭ mi ne kapablas. Ĉu ne estas strange?</p>

<p>WANGEL<br>
Tamen ne tiel strange. Nova bildo de realaĵo montris sin antaŭ vi.
Ĝi superombras la antaŭan, — tiel ke vi ĝin ne plu povas vidi.</p>

<p>ELLIDA<br>
Ĉu tiel, Wangel?</p>

<p>WANGEL<br>
Jes. Kaj ĝi ankaŭ superombras viajn malsanajn imagaĵojn. Tial
estas bone, ke la realaĵo venis.</p>

<p>ELLIDA<br>
Bone! Vi diras bone, ĉu?</p>

<p>WANGEL<br>
Jes, ke okazis, — povos sanigi vin.</p>

<p>ELLIDA<br>
<span class="staging">(eksidas en la sofon)</span> Wangel, — venu sidi ĉe mi. Mi devas diri al
vi ĉiujn miajn pensojn.</p>

<p>WANGEL<br>
Jes, faru, kara Ellida.</p>

<p class="staging">(Li eksidas sur seĝon aliflanke de la tablo.)</p>

<p>ELLIDA<br>
Vere estis malfeliĉo — por ni ambaŭ — ke ĝuste ni du kuniĝis.</p>

<p>WANGEL<br>
<span class="staging">(miras)</span> Kion vi diras!</p>

<p>ELLIDA<br>
Ho jes. Estis. Estas ja ankaŭ kompreneble. Ne povus fariĝi io alia
ol malfeliĉo. Ne laŭ la maniero laŭ kiu ni trovis unu la alian.</p>

<p>WANGEL<br>
Kio do mankis en la maniero, —</p>

<p>ELLIDA<br>
Aŭskultu nun, Wangel, — Ne plu helpas, ke ni iradas ĉi tie
mensogante por ni mem — kaj por unu la alia!</p>

<p>WANGEL<br>
Ĉu ni faras! Mensogas, vi diras!</p>

<p>ELLIDA<br>
Jes, ni faras. Aŭ ni tamen kaŝas la veron. Ĉar la vero — la pura
klara vero — estas ja <em>tio</em>, — ke vi venis tien kaj — kaj aĉetis
min.</p>

<p>WANGEL<br>
Aĉetis —! — Aĉetis — vi diras!</p>

<p>ELLIDA<br>
Ho, mi ja ne estis ereto pli bona ol vi. Mi akceptis. Mi ja vendis
min al vi.</p>

<p>WANGEL<br>
<span class="staging">(rigardas ŝin en doloro)</span> Ellida, — ĉu vi vere havas koron paroli
tiel?</p>

<p>ELLIDA<br>
Sed ĉu vere estas alia nomo por ĝi! Vi ne plu eltenis la videcon en
via domo. Vi ĉirkaŭrigardis por nova edzino —</p>

<p>WANGEL<br>
Kaj por nova patrino por la infanoj, Ellida.</p>

<p>ELLIDA<br>
Eble ankaŭ tio — tiel flanke. Tamen — vi ja tute ne sciis ĉu mi
taŭgas por tiu okupo. Vi ja nur vidis min — kaj iomete parolis kun
mi kelkajn fojojn. Kaj vi ekdeziris min, kaj sekve —</p>

<p>WANGEL<br>
Nu, nomu tion kiel plaĉas al vi.</p>

<p>ELLIDA<br>
Kaj mi, de mia flanko —. Mi staris senhelpa en konfuzo tute sola.
Estis ja kompreneble, ke mi akceptis — kiam vi proponis nutradi min
mian vivon.</p>

<p>WANGEL<br>
Ne aspektis por mi kiel nutrado, kara Ellida. Mi honeste demandis al
vi, se vi volus dividi kun mi kaj la infanoj la iometon, kiun mi
povis nomi la mian.</p>

<p>ELLIDA<br>
Jes, vi faris. Sed tamen mi ne devus akcepti! Neniam por kiu ajn
prezo mi devus akcepti! Ne vendi min mem! Prefere la plej mizeran
laboron, — prefere la plej malriĉajn kondiĉojn en — en libereco
— kaj laŭ propra elekto!</p>

<p>WANGEL<br>
<span class="staging">(ekstaras)</span> La kvin-ses jaroj, kiujn ni vivis kune, ĉu ili estis
tute senvaloraj por vi?</p>

<p>ELLIDA<br>
Ho, ne pensu tion, Wangel! Estas tiel bone ĉe vi, kiel kiu ajn homo
povas deziri. Sed mi ne eniris vian domon en libereco. Jen la afero.</p>

<p>WANGEL<br>
<span class="staging">(rigardas ŝin)</span> Ne — en libereco!</p>

<p>ELLIDA<br>
Ne. Mi ne libervole iris kun vi.</p>

<p>WANGEL<br>
<span class="staging">(mallaŭte)</span> Ah, — mi memoras — la frazturniĝon de hieraŭ.</p>

<p>ELLIDA<br>
En tiu frazturniĝo ĉio kuŝas. Ĝi eklumigis por mi. Kaj tial mi
nun vidas klare.</p>

<p>WANGEL<br>
Kion vi vidas?</p>

<p>ELLIDA<br>
Mi vidas, ke nia kuna vivo — vere ne estas geedzeco.</p>

<p>WANGEL<br>
<span class="staging">(amare)</span> Jen vera eldiro de vi. La vivo kiun ni <em>nun</em> vivas, ne estas
geedzeco.</p>

<p>ELLIDA<br>
Eĉ ne antaŭe. Neniam. Ne de la komenco. <span class="staging">(rigardas antaŭen)</span>
La unua — <em>tiu</em> povus esti plena kaj pura geedzeco.</p>

<p>WANGEL<br>
La unua? Kiun unuan vi aludas?</p>

<p>ELLIDA<br>
La mian — kun <em>li</em>.</p>

<p>WANGEL<br>
<span class="staging">(rigardas ŝin mire)</span> Mi tute ne komprenas!</p>

<p>ELLIDA<br>
Ho, kara Wangel, — ni ne mensogu unu por la alia. Ankaŭ ne por ni
mem.</p>

<p>WANGEL<br>
Ne, ne! Sed kio sekve?</p>

<p>ELLIDA<br>
Jes vidu, — ni neniam povas nei — ke libervola promeso estas same
deviga kiel geedziĝo.</p>

<p>WANGEL<br>
Sed je Dio —!</p>

<p>ELLIDA<br>
<span class="staging">(ekstaras impete)</span> Permesu al mi forvojaĝi de vi, Wangel!</p>

<p>WANGEL<br>
Ellida —! Ellida —!</p>

<p>ELLIDA<br>
Jes, jes, — permesu al mi! Kredu min, — ne eblos alimaniere. Ne
post la maniero laŭ kiu ni kuniĝis.</p>

<p>WANGEL<br>
<span class="staging">(en regata doloro)</span> Al tio do venis inter ni.</p>

<p>ELLIDA<br>
Devis veni. Ne povus alimaniere.</p>

<p>WANGEL<br>
<span class="staging">(rigardas ŝin triste)</span> Eĉ ne tra la kuna vivo mi gajnis vin.
Neniam, — neniam tute posedis vin.</p>

<p>ELLIDA<br>
Ho, Wangel, — se mi povus ami vin tiel kiel mi dezirus! Tiel kore
kiel vi meritas! Sed mi sentas profunde, — ke neniam okazos.</p>

<p>WANGEL<br>
Eksedziĝon do? Eksedziĝon, — plenan juran eksedziĝon — vi
deziras?</p>

<p>ELLIDA<br>
Kara, vi ne bone komprenas min. Ne estas ja pri formoj, ke mi pensas.
Ĉar ne estas tiaj eksteraj aferoj, kiuj gravas. Kion mi volas, estas
ke ni du samopinias libervole liberigi nin unu de la alia.</p>

<p>WANGEL<br>
<span class="staging">(amare, kapsignas malrapide)</span> Refari la negocon, — jes.</p>

<p>ELLIDA<br>
<span class="staging">(vigle)</span> Ĝuste tiel! Refari la negocon!</p>

<p>WANGEL<br>
Kaj poste, Ellida? Poste? Ĉu vi pripensis kiel aspektos por ambaŭ
ni? Kiel la vivo fariĝos por vi kaj por mi?</p>

<p>ELLIDA<br>
Tion mi ne povas atenti. Sekvu kio sekvu. Kion mi petegas de vi,
Wangel, — estas ja la pli grava! Nur donu al mi liberecon! Redonu al
mi mian plenan liberecon!</p>

<p>WANGEL<br>
Ellida, — estas terura postulo de vi. Prokrastu, por ke mi pripensu
decidon. Ni parolu pli profunde unu kun la alia. Lasu al vi mem
tempon por pripensi, kion vi faros!</p>

<p>ELLIDA<br>
Sed ne restas por ni pli da tempo por tio! Mi devas regajni mian
liberecon tiun ĉi tagon!</p>

<p>WANGEL<br>
Kial ĝuste hodiaŭ?</p>

<p>ELLIDA<br>
Jes, — ĉar li ja venos ĉi-nokte.</p>

<p>WANGEL<br>
<span class="staging">(skuiĝas)</span> Venos! Li! Kiel tiu fremda viro rilatas al tio ĉi?</p>

<p>ELLIDA<br>
Mi volas stari antaŭ li en plena libereco.</p>

<p>WANGEL<br>
Kaj kion — kion vi intencas poste fari?</p>

<p>ELLIDA<br>
Mi ne volas uzi la pretekston, ke mi estas la edzino de alia viro. Ne
ekskuzi min per tio ke mi ne havas eblecon elekti. Ĉar tiaokaze ne
estus decido.</p>

<p>WANGEL<br>
Vi parolas pri elekto! Elekto, Ellida! Elekto en tiu ĉi afero!</p>

<p>ELLIDA<br>
Jes, mi devas havi eblecon elekti. Elekton al ambaŭ flankoj. Mi
devas havi la eblecon lasi lin forvojaĝi sola —. Aŭ — sekvi lin.</p>

<p>WANGEL<br>
Ĉu vi mem komprenas kion vi diras? Sekvi lin! Doni vian tutan sorton
en liajn manojn!</p>

<p>ELLIDA<br>
Sed ĉu mi ne donis mian tutan sorton en <em>viajn</em> manojn! Kaj tion —
tiel senpere.</p>

<p>WANGEL<br>
Nu ja. Sed li! Li! Tuta nekonatulo! Homo, kiun vi preskaŭ ne konas!</p>

<p>ELLIDA<br>
Ho, sed vin mi ja eble konis eĉ pli malmulte. Kaj mi tamen sekvis
vin.</p>

<p>WANGEL<br>
Tiam vi almenaŭ sciis proksimume al kia vivo vi iris. Sed jen? Jen?
Pripensu do! Kion vi scias pri tio ĉi? Eĉ nenion vi scias. Eĉ ne
kiu li estas — aŭ kio li estas.</p>

<p>ELLIDA<br>
<span class="staging">(rigardas antaŭen)</span> Vero. Sed jen <em>tio kio</em> estas la teruraĵo.</p>

<p>WANGEL<br>
Jes, certe teruraĵo —</p>

<p>ELLIDA<br>
Tial ŝajnas al mi, ke mi kvazaŭ <em>devas</em> tiriĝi en ĝin.</p>

<p>WANGEL<br>
<span class="staging">(rigardas ŝin)</span> Ĉar aspektas por vi kiel io terura?</p>

<p>ELLIDA<br>
Jes, ĝuste tial.</p>

<p>WANGEL<br>
<span class="staging">(pli proksime)</span> Aŭskultu nun, Ellida, — kio por vi estas do tio
terura?</p>

<p>ELLIDA<br>
<span class="staging">(pripensas)</span> La terura, — estas <em>tio</em> kio timigas kaj allogas.</p>

<p>WANGEL<br>
Ankaŭ allogas?</p>

<p>ELLIDA<br>
Precipe allogas, — mi sentas.</p>

<p>WANGEL<br>
<span class="staging">(malrapide)</span> Vi parencas al la maro.</p>

<p>ELLIDA<br>
Al ĝi parencas ankaŭ la teruraĵo.</p>

<p>WANGEL<br>
Kaj la terura parencas al vi. Vi timigas kaj allogas samtempe.</p>

<p>ELLIDA<br>
Ĉu ŝajnas al vi, Wangel?</p>

<p>WANGEL<br>
Efektive mi vin neniam konis. Neniam ĝis la fundo. Mi nun komencas
kompreni.</p>

<p>ELLIDA<br>
Tial vi liberigu min! Liberigu min el ĉiu rilato al vi kaj al la
via! Mi ne estas tiu, kiun vi imagis. Vi ja nun mem vidas. Nun ni
povos disiĝi en kompreno — kaj libervole.</p>

<p>WANGEL<br>
<span class="staging">(peze)</span> Eble estas pli bone por ambaŭ — se ni disiĝu. — Sed mi
tamen ne <em>povas</em>! — Vi estas por mi kiel la terura, Ellida. La
loganta, — tio estas la plej forta en vi.</p>

<p>ELLIDA<br>
Ĉu tiel?</p>

<p>WANGEL<br>
Lasu nin fini ĉi tiun tagon saĝe. Kun plene trankvila animo. Mi ne
<em>kuraĝas</em> liberigi vin hodiaŭ. Ne rajtas. Ne rajtas pro vi mem,
Ellida. Mi insistas pri mia rajto kaj mia devo defendi vin.</p>

<p>ELLIDA<br>
Defendi? Al kio defendi? Ne estas ja perforto aŭ potenco de ekstere,
kiu minacas min. La teruraĵo kuŝas pli profunde, Wangel! La
teruraĵo, — tio estas la allogo en mia propra animo. Kaj kion
povas do vi pri tiu fari?</p>

<p>WANGEL<br>
Mi povas fortigi kaj apogi vin por kontraŭbatali.</p>

<p>ELLIDA<br>
Jes, — se mi <em>volus</em> kontraŭbatali.</p>

<p>WANGEL<br>
Ĉu vi do ne volas?</p>

<p>ELLIDA<br>
Ho, estas ja <em>tio</em>, kion mi ne mem scias!</p>

<p>WANGEL<br>
Ĉi-nokte ĉio estos decidata, kara Ellida —</p>

<p>ELLIDA<br>
<span class="staging">(ekkrias)</span> Jes, imagu! La decido tiel proksima! Decido por la tuta
vivo!</p>

<p>WANGEL<br>
— kaj morgaŭ —</p>

<p>ELLIDA<br>
Jes, morgaŭ! Eble mia ĝusta estonto tiam estos perdita!</p>

<p>WANGEL<br>
Via ĝusta —?</p>

<p>ELLIDA<br>
Tuta plena vivo en libereco perdita, — perdita por mi! Kaj eble —
ankaŭ por li.</p>

<p>WANGEL<br>
<span class="staging">(mallaŭte, kaptas ŝian manartikon)</span> Ellida, — ĉu vi amas tiun
fremdan viron?</p>

<p>ELLIDA<br>
Ĉu mi —? Ho, kiel mi sciu! Mi nur scias, ke por mi li estas la
teruraĵo kaj ke —</p>

<p>WANGEL<br>
— kaj ke?</p>

<p>ELLIDA<br>
<span class="staging">(liberigas sin)</span> — kaj ke estas ĉe li, ke mi apartenas.</p>

<p>WANGEL<br>
<span class="staging">(mallevas la kapon)</span> Mi komencas kompreni la plimulton.</p>

<p>ELLIDA<br>
Kaj kiun helpon havas vi kontraŭ tion ĉi? Kiun konsilon havas vi
por mi?</p>

<p>WANGEL<br>
<span class="staging">(rigardas ŝin instige)</span> Morgaŭ, — tiam li estos forvojaĝinta.
Tiam la malfeliĉo ne minacos vian kapon. Kaj tiam mi estos preta
liberigi vin. Ni refaros la negocon, Ellida.</p>

<p>ELLIDA<br>
Ho, Wangel —! Morgaŭ — tiam ja estos tro malfrue —!</p>

<p>WANGEL<br>
<span class="staging">(rigardas al la ĝardeno)</span> La infanoj! La infanoj —! Ni almenaŭ
indulgu ilin — ĝis plue.</p>

<p class="staging">(<b>Arnholm</b>, <b>Bolette</b>, <b>Hilde</b> kaj <b>Lyngstrand</b> venas tra la
ĝardeno. <b>Lyngstrand</b> adiaŭas tie malsupre kaj eliras maldekstren.
La aliaj venas en la ĉambron.)</p>

<p>ARNHOLM<br>
Nun imagu kiel ni vagadis farante planojn —</p>

<p>HILDE<br>
Ni ekskursu sur la fjordo en la vespero kaj —</p>

<p>BOLETTE<br>
Ne, diru nenion!</p>

<p>WANGEL<br>
Ankaŭ ni du faris planojn.</p>

<p>ARNHOLM<br>
Ĉu, — vere?</p>

<p>WANGEL<br>
Morgaŭ Ellida foriros al Skjoldvik — por ioma tempo.</p>

<p>BOLETTE<br>
Foriros —?</p>

<p>ARNHOLM<br>
Jen, jen, tre saĝe, sinjorino Wangel.</p>

<p>WANGEL<br>
Ellida deziras reiri hejmen. Hejmen al la maro.</p>

<p>HILDE<br>
<span class="staging">(eksaltante al <b>Ellida</b>)</span> Vi foriros! Vi foriros de ni?</p>

<p>ELLIDA<br>
<span class="staging">(ektimigita)</span> Sed Hilde, do! Kio estas al vi?</p>

<p>HILDE<br>
<span class="staging">(regas sin)</span> Ho, estas nenio. <span class="staging">(duonlaŭte, turnas sin for)</span> Foriru
do!</p>

<p>BOLETTE<br>
<span class="staging">(ektimigita)</span> Patro, — mi komprenas vin, — ankaŭ vi foriros — al
Skjoldvik!</p>

<p>WANGEL<br>
Certe ne, ne! Mi eble foje faros viziton tien —</p>

<p>BOLETTE<br>
Kaj al ni —?</p>

<p>WANGEL<br>
Mi ankaŭ faros viziton —</p>

<p>BOLETTE<br>
— foje, jes!</p>

<p>WANGEL<br>
Kara infano, <em>devas</em> tiel esti <span class="staging">(Li paŝas sur la planko.)</span></p>

<p>ARNHOLM<br>
<span class="staging">(flustras)</span> Ni priparolos poste, Bolette.</p>

<p class="staging">(Li iras al <b>Wangel</b>. Ili kunparolas tie supre apud la pordo.)</p>

<p>ELLIDA<br>
<span class="staging">(duonlaŭte al <b>Bolette</b>)</span> Kio estis al Hilde? Ŝi ja aspektis
freneze!</p>

<p>BOLETTE<br>
Ĉu vi neniam rimarkis, kion Hilde tagon post tago postsoifadis?</p>

<p>ELLIDA<br>
Postsoifadis?</p>

<p>BOLETTE<br>
Ekde vi venis en la domon?</p>

<p>ELLIDA<br>
Ne, ne, — kio do <em>tio</em> estas?</p>

<p>BOLETTE<br>
Unu solan aman vorton de vi.</p>

<p>ELLIDA<br>
Ah —! Ĉu estus tasko por mi <em>ĉi tie</em>!</p>

<p class="staging">(Ŝi ĉirkaŭfrapas la kapon per la manoj kaj senmove rigardas
antaŭen kvazaŭ trakrozata de kontraŭecaj pensoj kaj animstatoj.)</p>

<p class="staging">(<b>Wangel</b> kaj <b>Arnholm</b> venas antaŭen en flustra kunparolo.)</p>

<p class="staging">(<b>Bolette</b> iras por rigardi en la flankan ĉambron dekstre. Poste ŝi
malfermas la pordon.)</p>

<p>BOLETTE<br>
Jes, kara patro, — la manĝaĵo estas preta sur la tablo — se vi —</p>

<p>WANGEL<br>
<span class="staging">(kun perforta sinrego)</span> Ĉu ĝi estas, infano? Bone, bone. Bonvolu,
ĉefinstruisto! Ni nun eniru por gluti adiaŭan pokalon kun — kun
“la sinjorino el la maro”.</p>

<p class="staging">(Ili iras al la pordo dekstre.)</p>
</div>
<div class="acte">
<h3 class="actehead">KVINA AKTO</h3>

<p class="staging">(La plej fora parto de la ĝardeno de <b>doktoro Wangel</b> apud la
karasi-lago. Kreskanta somernokta krepusko.)</p>

<p class="staging">(<b>Arnholm</b>, <b>Bolette</b>, <b>Lyngstrand</b> kaj <b>Hilde</b>, en boato, puŝas sin
per stango de maldekstre antaŭen laŭ la bordo.)</p>

<p>HILDE<br>
Jen ni povas facile salti teren!</p>

<p>ARNHOLM<br>
Ne, ne, ne faru!</p>

<p>LYNGSTRAND<br>
Mi ne povas salti, fraŭlino.</p>

<p>HILDE<br>
Vi, Arnholm, ĉu ankaŭ vi ne povas salti?</p>

<p>ARNHOLM<br>
Prefere ne.</p>

<p>BOLETTE<br>
Ni albordiĝu ĉe la baneja ŝtuparo.</p>

<p class="staging">(Ili puŝas stange dekstren.)</p>

<p class="staging">(Sammomente venas <b>Ballested</b> de dekstre sur la vojeto, portante
muziknotojn kaj ĉaskornon. Li salutas al tiuj en la boato, turnas
sin kaj parolas al ili. Respondoj aŭdiĝas de pli kaj pli fore de
ekstere.)</p>

<p>BALLESTED<br>
Kion vi diras? — Jes certe estas pro la angla vaporŝipo. Ĉar estas
la lasta fojo ke ĝi venas ĉi-jare. Sed se vi volas ĝui la muzikon,
vi ne devas atendi tro longe. <span class="staging">(vokas)</span> Kion? <span class="staging">(agitas la kapon)</span> Mi
ne povas aŭdi kion vi diras!</p>

<p class="staging">(<b>Ellida</b> kun ŝalo sur la kapo venas de maldekstre akompanata de
doktoro <b>Wangel</b>.)</p>

<p>WANGEL<br>
Sed kara Ellida, — mi asertas al vi, — ni ankoraŭ havas abundan
tempon.</p>

<p>ELLIDA<br>
Ne, ne, — ni ne havas! Kiun ajn momenton li povas veni.</p>

<p>BALLESTED<br>
<span class="staging">(ekster la barilo)</span> Ho jen, bonan vesperon, sinjoro doktoro! Bonan
vesperon, sinjorino!</p>

<p>WANGEL<br>
<span class="staging">(rimarkas lin)</span> Ho, ĉu estas vi? Ĉu estu muziko ankaŭ ĉi-nokte?</p>

<p>BALLESTED<br>
Jes. La “Korn-asocio” intencas aŭdigi sin. Ne mankas festaj
okazaĵoj nuntempe. Ĉi-nokte okazos por la anglo.</p>

<p>ELLIDA<br>
La anglo! Ĉu ĝi jam vidiĝas?</p>

<p>BALLESTED<br>
Ankoraŭ ne. Sed ĝi ja venas de interne — de inter la insuloj. Ĝi
povas veni antaŭ ol ni atentas.</p>

<p>ELLIDA<br>
Jes, — ĝuste tiel estas.</p>

<p>WANGEL<br>
<span class="staging">(duone al <b>Ellida</b>)</span> Ĉi-nokte estas la lasta vojaĝo. Kaj ĝi neniam
plu revenos.</p>

<p>BALLESTED<br>
Malĝojiga penso, sinjoro doktoro. Sed tial ni ja al ĝi faru
honoron. Ho jes, ho jes! Baldaŭ finiĝos la ĝojiga somera tempo.
Baldaŭ ĉiuj markoloj estos fermitaj, kiel diriĝas en la tragedio.</p>

<p>ELLIDA<br>
Ĉiuj markoloj fermitaj, — jes.</p>

<p>BALLESTED<br>
Malĝojige pripensi. Ni estis la gajaj infanoj de la somero dum
semajnoj kaj monatoj. Estas premige akcepti la malhelan sezonon. Jes,
komence, mi pensas. Ĉar la homoj <em>povas</em> akli — a — klimatigi
sin, sinjorino Wangel. Jes, ĝuste kion ili povas.</p>

<p class="staging">(Li salutas kaj foriras maldekstren.)</p>

<p>ELLIDA<br>
<span class="staging">(rigardas trans la fjordon)</span> Ho, tiu doloriga streĉo! Tiu ĉi
ekscita duona horo antaŭ la decido.</p>

<p>WANGEL<br>
Estas do definitive decidite, ke vi volas mem paroli kun li?</p>

<p>ELLIDA<br>
Mi <em>devas</em> mem paroli kun li. Ĉar estas ja en libereco, ke mi faru
mian elekton.</p>

<p>WANGEL<br>
Vi ne havas elekton, Ellida. Vi ne havas permeson elekti. Mi ne
permesas al vi.</p>

<p>ELLIDA<br>
La elekton vi ne povos malhelpi. Nek vi, nek iu alia. Vi povos
malpermesi al mi forvojaĝi kun li, — sekvi lin, — se mi tiel
elektos. Vi povos reteni min ĉi tie per forto. Kontraŭ mia volo.
Tion vi povos. Sed ke mi elektas, — elektas interne en mia animo, —
elektas lin kaj ne vin, — se mi tiel volos kaj elektos, tion vi ne
povos malhelpi.</p>

<p>WANGEL<br>
Ne, vi pravas. Tion mi ne povos malhelpi.</p>

<p>ELLIDA<br>
Kaj mi ja havas nenion por kontraŭstari! Ĉi-hejme estas ja nenio,
kio allogas kaj ligas min. Mi estas ja tute senradika en via domo,
Wangel. La infanojn mi ne posedas. Ne posedas iliajn animojn, mi
aludas. Neniam posedis ilin. — Kiam mi forvojaĝos, — <em>se</em> mi do
forvojaĝos, aŭ kun li ĉi-nokte — aŭ morgaŭ al Skjoldvik, mi eĉ
ne havas ŝlosilon por redoni, — eĉ ne sciigon por postlasi, nek
pri unu aŭ pri iu alia afero. Tiel senradika mi estas en via domo.
Tiel tute ekster ĉio mi estis de la unua momento.</p>

<p>WANGEL<br>
Vi ja mem volis.</p>

<p>ELLIDA<br>
Ne, mi ne volis. Mi nek volis nek ne volis. Mi ja simple lasis ĉion
tiel fariĝi, kiel mi ĝin trovis la tagon kiam mi venis. Estas vi —
kaj neniu alia, — kiu volis havi ĉion tiel.</p>

<p>WANGEL<br>
Mi intencis aranĝi ĉion plej bone por vi.</p>

<p>ELLIDA<br>
Ho jes, Wangel, mi ja bone scias! Sed estas venĝo en tio. Io kio
venĝas sin. Ĉar nun troviĝas ĉi tie neniu liganta forto, — neniu
apogo por mi, — neniu helpo, — neniu allogo al tio, kio estus nia
kuna interna posedo.</p>

<p>WANGEL<br>
Mi komprenas, Ellida. Kaj tial vi ja de morgaŭ rericevos vian
liberecon. De tiam vi vivu vian propran vivon.</p>

<p>ELLIDA<br>
Kaj <em>tion</em> vi nomas mian propran vivon! Ho ne, mia propra, vera vivo
erarvojiĝis, kiam mi akceptis vivon kune kun vi. <span class="staging">(pugnige premas la
manojn en timo kaj maltrankvilo)</span> Kaj nun, — ĉi-nokte — post duona
horo — venos li, kiun mi perfidis — li, al kiu mi tenus min
senrompe, kiel li tenis sin al mi! Nun li venos kaj ofertas al mi —
la lastan kaj solan fojon — revivi la vivon, — vivi mian propran,
veran vivon, la vivon, kiu timigas kaj allogas — kaj pri kiu mi ne
<em>povas</em> rezigni. Ne libere!</p>

<p>WANGEL<br>
Guste tial vi bezonas, ke via edzo — kaj ankaŭ via kuracisto —
prenas potencon sur vi — kaj agas en via nomo.</p>

<p>ELLIDA<br>
Jes, Wangel, mi bone komprenas. Ho, ne miskredu, ke foje estas
momentoj, kiam ŝajnas al mi, ke estus paco kaj savo kaŭri intime
ĉe vi — kaj provi spiti ĉiujn allogajn kaj timigajn fortojn. Sed
eĉ tion mi ne kapablas. Ne, ne, — mi ne kapablas!</p>

<p>WANGEL<br>
Venu, Ellida, — ni iomete promenadu kune.</p>

<p>ELLIDA<br>
Mi volus. Sed mi ne kuraĝas. Ĉar li ja diris, ke mi atendu lin ĉi
tie.</p>

<p>WANGEL<br>
Venu. Vi ankoraŭ havas bonan tempon.</p>

<p>ELLIDA<br>
Jes, ĉu vi opinias?</p>

<p>WANGEL<br>
Sufiĉan tempon, mi diras.</p>

<p>ELLIDA<br>
Do ni iomete promenadu.</p>

<p class="staging">(Ili eliras antaŭe dekstre. Sammomente venas <b>Arnholm</b> kaj <b>Bolette</b>
antaŭen apud la supra bordo de la lageto.)</p>

<p>BOLETTE<br>
<span class="staging">(rimarkas la forirantojn)</span> Jen vidu —!</p>

<p>ARNHOLM<br>
<span class="staging">(mallaŭte)</span> Tŝ, — lasu ilin foriri.</p>

<p>BOLETTE<br>
Ĉu vi komprenas, kio estas inter ili la lastajn tagojn?</p>

<p>ARNHOLM<br>
Ĉu vi ion rimarkis?</p>

<p>BOLETTE<br>
Ĉu mi rimarkis!</p>

<p>ARNHOLM<br>
Ion aparte?</p>

<p>BOLETTE<br>
Ho jes. Plurajn okazaĵojn. Ĉu vi ne?</p>

<p>ARNHOLM<br>
Ho, mi ne ĝuste scias —</p>

<p>BOLETTE<br>
Jes, certe vi faris. Sed vi ne volas priparoli.</p>

<p>ARNHOLM<br>
Mi opinias, ke estus bone por via duonpatrino fari tiun vojaĝeton.</p>

<p>BOLETTE<br>
Ĉu?</p>

<p>ARNHOLM<br>
Jes, ĉu ne estus bone por ĉiuj, ke ŝi povu foje elveni?</p>

<p>BOLETTE<br>
Se morgaŭ ŝi transloĝiĝos al Skjoldvik, ŝi certe neniam revenos
al ni.</p>

<p>ARNHOLM<br>
Sed, kara Bolette, kial vi do tiel pensas?</p>

<p>BOLETTE<br>
Jes, tion mi firme opinias. Atentu nur! Vi vidos, — ŝi neniam
revenos. Almenaŭ ne dum mi kaj Hilde estas en la domo.</p>

<p>HILDE<br>
Ankaŭ Hilde?</p>

<p>BOLETTE<br>
Nu, kun Hilde eblus. Ĉar ŝi ja ankoraŭ estas nur infano. Kaj funde
ŝi adoras ŝin, mi opinias. Sed pri mi estas alie, vidu.
Duonpatrino, kiu ne estas multe pli aĝa ol oni mem —</p>

<p>ARNHOLM<br>
Kara Bolette, — por vi eble daŭrus nur mallonga tempo ĝis vi
elvenus.</p>

<p>BOLETTE<br>
<span class="staging">(vigle)</span> Ĉu vere! Vi do parolis kun patro?</p>

<p>ARNHOLM<br>
Ankaŭ tio, jes.</p>

<p>BOLETTE<br>
Nu, — kaj kion li diris!</p>

<p>ARNHOLM<br>
Hm, — via patro estas ja forte okupata per aliaj pensoj ĉi tiujn
tagojn —</p>

<p>BOLETTE<br>
Jes, jes, la samon mi ja antaŭe diris.</p>

<p>ARNHOLM<br>
Sed tiom mi eltiris el li, ke vi ne devas atendi iun helpon de li.</p>

<p>BOLETTE<br>
Neniun —!</p>

<p>ARNHOLM<br>
Li profunde klarigis al mi sian staton. Opiniis, ke tute ne eblus por
li.</p>

<p>BOLETTE<br>
<span class="staging">(riproĉe)</span> Kaj vi tamen havis koron por stari tie min trompante.</p>

<p>ARNHOLM<br>
Vere mi ne faris, kara Bolette. Dependas tute de vi mem — ĉu vi
deziras elveni aŭ ne.</p>

<p>BOLETTE<br>
Kio dependas de mi mem, vi aludas?</p>

<p>ARNHOLM<br>
Ke vi elvenos en la mondon? Lernos kion vi pleje ŝatas. Partoprenos
en ĉio, kion vi sopiras ĉi-hejme. Vivos la vivon sub pli helaj
kondiĉoj, Bolette. Kion vi al tio diras?</p>

<p>BOLETTE<br>
<span class="staging">(kunfrapas la manojn)</span> Ho, granda Dio —! Sed ja tute neeblas, tio
ĉi. Ĉar patro nek volas, nek povas, do —. Ĉar mi ja ne havas iun
alian en la tuta mondo al kiu min turni.</p>

<p>ARNHOLM<br>
Ĉu vi ne povus decidigi vin akcepti asiston de via malju — de via
antaŭa instruisto?</p>

<p>BOLETTE<br>
De vi, Arnholm! Ĉu vi volus —?</p>

<p>ARNHOLM<br>
Helpi vin? Jes, kore volonte. Kaj per konsilo kaj per ago. Fidu tion.
— Ĉu vi aprobas? Ĉ u? Ĉu vi akceptas?</p>

<p>BOLETTE<br>
Ĉu mi akceptas! Povi eliri, — vidi la mondon, — lerni ion
profunde! Ĉion kio staris antaŭ mi kiel la granda, feliĉiga
neebleco —!</p>

<p>ARNHOLM<br>
Jes, tio povos nun fariĝi realaĵo por vi. Se vi mem volas.</p>

<p>BOLETTE<br>
Kaj al tiu nedirebla feliĉo vi volas helpi min! Ho ne, — sed diru
ĉu <em>povas</em> mi akcepti tian oferton de fremda homo?</p>

<p>ARNHOLM<br>
De mi vi povas akcepti, Bolette. De mi vi povas akcepti kion ajn.</p>

<p>BOLETTE<br>
<span class="staging">(kaptas liajn manojn)</span> Jes, preskaŭ ŝajnas al mi, ke mi povas! Mi
ne scias kiel estas; sed — <span class="staging">(ekkrias)</span> Ho, mi povus kaj ridi kaj
plori pro ĝojo! Pro feliĉo! Ho, — ĉu povos mi tamen vere vivi. Mi
komencis timi, ke la vivo preterirus min.</p>

<p>ARNHOLM<br>
Pro tio vi ne bezonas timi, kara Bolette. Sed nun vi devas diri al mi
tute sincere — ĉu estas io — io, kio ligas vin ĉi tie?</p>

<p>BOLETTE<br>
Ligas min? Ne, nenio.</p>

<p>ARNHOLM<br>
Nenio ajn?</p>

<p>BOLETTE<br>
Ne, tute ne. Tio signifas, — patro ja iamaniere ligas min. Kaj
ankaŭ Hilde. Sed —</p>

<p>ARNHOLM<br>
Nu, — vian patron vi ja foje devas forlasi. Kaj Hilde iam ja ankaŭ
iros sian propran vojon tra la vivo. Tio estas ja nur demando de
tempo. Nenio alia. Sed alie do estas nenio, kio ligas vin, Bolette?
Neniu rilato?</p>

<p>BOLETTE<br>
Ne, tute ne. Pro tio mi povus ja forvojaĝi kien ajn.</p>

<p>ARNHOLM<br>
Jes, ĉar tiel estas, kara Bolette, — vi povos forvojaĝi kun mi.</p>

<p>BOLETTE<br>
<span class="staging">(manfrapas)</span> Ho Dio en la ĉielo, — kia feliĉo por pripensi!</p>

<p>ARNHOLM<br>
Ĉar mi esperas, ke vi plene fidas min?</p>

<p>BOLETTE<br>
Jes, efektive!</p>

<p>ARNHOLM<br>
Kaj vi kuraĝas senrezerve konfidi vin mem kaj vian estontecon en
miajn manojn, Bolette? Ĉu ne? Vi kuraĝas?</p>

<p>BOLETTE<br>
Ho jes, certe! Kial ne? Ĉu eblas alie pensi! Vi, kiu estis mia
maljuna instruisto — mia instruisto en pasintaj tagoj, mi pensas.</p>

<p>ARNHOLM<br>
Ne nur tial. Al tiu flanko de la afero mi ne atentas. Sed —. Nu, —
vi do estas libera, Bolette. Neniu rilato ligas vin. Kaj mi nun
demandas vin — se vi volus — volus ligi vin al mi — por la vivo?</p>

<p>BOLETTE<br>
<span class="staging">(retiras sin pro timo)</span> Ho, — kion vi diras!</p>

<p>ARNHOLM<br>
Por la vivo, Bolette. Ĉu vi volas fariĝi mia edzino.</p>

<p>BOLETTE<br>
<span class="staging">(duone al si mem)</span> Ne, ne, ne! Ne eblas! Tute ne eblas!</p>

<p>ARNHOLM<br>
Ĉu tute ne eblus por vi, ke —?</p>

<p>BOLETTE<br>
Sed vi vere tute ne povas intenci kion vi diras, sinjoro Arnholm!
<span class="staging">(rigardas lin)</span> Aŭ —. Tamen —. Ĉu estis tiel vi intencis — kiam
vi proponis fari tiom por mi?</p>

<p>ARNHOLM<br>
Aŭskultu min iomete, Bolette. Aspekte mi surprizis vin forte.</p>

<p>BOLETTE<br>
Ho, kiel tiaĵo — de vi, — kiel ĝi ne povus — surprizi min!</p>

<p>ARNHOLM<br>
Vi pravas. Vi ja ne sciis — ne povis scii, ke mi faris tiun ĉi
vojaĝon pro vi.</p>

<p>BOLETTE<br>
Vi venis ĉi tien pro — pro mi!</p>

<p>ARNHOLM<br>
Jes, mi faris, Bolette. Ĉi-printempe mi ricevis leteron de via
patro. Kaj en ĝi estas diraĵo, kiu igis min kredi — hm —, ke vi
daŭre havis vian antaŭan instruiston en — en iom pli ol amika
memoro.</p>

<p>BOLETTE<br>
Kiel patro povis skribi tiaĵon!</p>

<p>ARNHOLM<br>
Ne estis tiel, kiel li intencis. Sed mi kaptiĝis en la imago, ke ĉi
tie sopiradis juna knabino, ke mi revenu. — Ne, vi ne interrompu
min, kara Bolette! Kaj, — vi ja komprenas, — ke kiam oni, kiel mi,
ne plu staras en la veraj jaroj de juneco, tiam tia kredo — aŭ
imago — faras ege fortan impreson. Kreskis en mi viva — dankema
inklino al vi. Ŝajnis al mi, ke mi devis vojaĝi al vi. Revidi vin.
Diri al vi, ke mi havas la samajn sentojn, kiujn mi imagis, ke vi
portis por mi.</p>

<p>BOLETTE<br>
Sed ĉar vi nun scias, ke tiel ne estis! Ke estis miskompreno!</p>

<p>ARNHOLM<br>
Ne aliiĝas, Bolette. Via bildo, — tia, kian mi ĝin portas en mi,
— restos ĉiam kolorigita kaj stampita de la animstato, en kiun la
miskompreno metis min. Eble vi ne komprenas. Sed tiel estas.</p>

<p>BOLETTE<br>
Neniam mi imagis, ke tiaĵo okazu.</p>

<p>ARNHOLM<br>
Sed ĉar nun montriĝas, ke okazas? Kion vi nun diras, Bolette? Ĉu
vi povis decidigi vin, — nu, fariĝi mia edzino?</p>

<p>BOLETTE<br>
Ho, aspektas al mi tute neeble, sinjoro Arnholm. Vi, kiu estis mia
instruisto! Mi ne povas imagi alian rilaton al vi.</p>

<p>ARNHOLM<br>
Nu ja, — ĉar ŝajnas al vi tute neeble, ke vi povus —. Do la
rilato restos neŝanĝita, kara Bolette.</p>

<p>BOLETTE<br>
Kiel, vi pensas?</p>

<p>ARNHOLM<br>
Kompreneble mi tamen restas ĉe mia propono. Mi prizorgos, ke vi
elvenos por vidi la mondon. Por lerni ion kion vi ŝatas. Vivi en
sekuraj, sendependaj kondiĉoj. Vian postan estontecon mi ankaŭ
sekurigos, Bolette. Ĉar en mi vi ĉiam havos bonan, fidelan,
fidindan amikon. Pri tio estu certa!</p>

<p>BOLETTE<br>
Ho Dio, — sinjoro Arnholm, — ĉio fariĝis ja nun tute neebla.</p>

<p>ARNHOLM<br>
Ĉu ankaŭ tio neeblas?</p>

<p>BOLETTE<br>
Jes, vi ja povas imagi! Post tio kion vi diris, — kaj post la
respondo, kiun mi donis al vi —. Ho, vi ja mem povas kompreni, ke
nun neeblas por mi akcepti tiom multe de vi! Nenion en la mondo povos
mi akcepti de vi. Neniam post tio ĉi!</p>

<p>ARNHOLM<br>
Vi do preferas sidi ĉi-hejme lasante la vivon preterpasi vin?</p>

<p>BOLETTE<br>
Ho, dolorigas pripensi!</p>

<p>ARNHOLM<br>
Ĉu vi rezignu vidi ion el la mondo ekstere? Rezignu pri ĉio, kion
laŭ vi mem vi postsopiradas? Scii ke ekzistas ege multo, — kaj
tamen neniam konatiĝi kun ĝi? Pripensu, Bolette.</p>

<p>BOLETTE<br>
Jes, jes, — vi vere pravas, sinjoro Arnholm.</p>

<p>ARNHOLM<br>
Kaj jen, — kiam via patro ne plu vivas, — tiam eble stari senhelpa
kaj sola en la mondo. Aŭ eble devante vin doni al alia viro, — kiun
vi — eble — ankaŭ ne amas.</p>

<p>BOLETTE<br>
Ho jes, — mi ja komprenas la veron — en tio kion vi diras. Sed
tamen —! Aŭ eble tamen —?</p>

<p>ARNHOLM<br>
<span class="staging">(rapide)</span> Nu!</p>

<p>BOLETTE<br>
<span class="staging">(rigardas lin dubeme)</span> Ĉu eble tamen ne estus neeble —.</p>

<p>ARNHOLM<br>
Kio, Bolette!</p>

<p>BOLETTE<br>
Ke eblus, — akcepti — tion, — kion vi proponis.</p>

<p>ARNHOLM<br>
Ĉu vi pensas, ke vi tamen povus laŭvole —? Ke vi tamen povus
permesi al mi la ĝojon helpi vin kiel fidela amiko?</p>

<p>BOLETTE<br>
Ne, ne, ne! Neniam tio! Ĉar <em>tio</em> estus tute neebla. — Ne, sinjoro
Arnholm, — do prefere prenu min.</p>

<p>ARNHOLM<br>
Bolette! Vi tamen volas!</p>

<p>BOLETTE<br>
Jes, — mi opinias — ke mi volas.</p>

<p>ARNHOLM<br>
Vi do tamen volas fariĝi mia edzino!</p>

<p>BOLETTE<br>
Jes. Se vi daŭre opinias, ke — ke vi devas preni min.</p>

<p>ARNHOLM<br>
Se mi opinias —! <span class="staging">(kaptas ŝiajn manojn)</span> Ho, dankon, — dankon,
Bolette! Kion vi alie diris, — via antaŭa dubemo, — tio ne timigas
min. Se mi ankoraŭ ne gajnis vian tutan koron, mi tamen scios gajni
ĝin. Ho, Bolette, mi portos vin sur la manoj!</p>

<p>BOLETTE<br>
Kaj mi povos vidi la mondon. Povos vivi la vivon. Jen kion vi
promesis al mi.</p>

<p>ARNHOLM<br>
Jen al kio mi restas.</p>

<p>BOLETTE<br>
Kaj mi povos lerni ĉion, kion mi ŝatas.</p>

<p>ARNHOLM<br>
Mi mem estu via instruisto. Kiel antaŭe, Bolette. Memoru la lastan
jaron en la lernejo —.</p>

<p>BOLETTE<br>
<span class="staging">(silente kaj profunde en si mem)</span> Imagu, — scii sin libera — veni
en la fremdan mondon. Kaj ne bezoni timi pro la estonteco. Ne
antaŭtimi pro la stulta enspezo —.</p>

<p>ARNHOLM<br>
Ne, pri tio vi neniam bezonos disipi pensojn. Kaj — ĉu ne, kara
Bolette, — <em>tio</em> estas ege bona stato? Ĉu?</p>

<p>BOLETTE<br>
Jes. Efektive estas. Ĝuste kaj vere.</p>

<p>ARNHOLM<br>
<span class="staging">(metas la brakojn ĉirkaŭ ŝian talion)</span> Ho, vi vidos, kiel hejmece
kaj agrable ni ĉion aranĝu kune! Kaj kiel bone kaj sekure kaj
intime ni du kunvivu, Bolette!</p>

<p>BOLETTE<br>
Jes, ankaŭ mi komencas —. Funde mi opinias — ke tio ĉi eblos.
<span class="staging">(rigardas dekstren kaj liberigas sin)</span> Ah! Nepre nenion diru!</p>

<p>ARNHOLM<br>
Kio estas, kara?</p>

<p>BOLETTE<br>
Ho, estas la kompatinda —. <span class="staging">(montras eksteren)</span> Vidu tie.</p>

<p>ARNHOLM<br>
Via patro —?</p>

<p>BOLETTE<br>
Ne, la juna skulptisto. Li promenadas tie kun Hilde.</p>

<p>ARNHOLM<br>
Nu, Lyngstrand. Kio estas al li?</p>

<p>BOLETTE<br>
Ho, vi ja scias, kiel malforta kaj malsana li estas.</p>

<p>ARNHOLM<br>
Jes, se ne estas nura imagaĵo.</p>

<p>BOLETTE<br>
Ho ne, estas ja vero. Li certe ne longe eltenos. Sed tio estas eble
la pli bona por li.</p>

<p>ARNHOLM<br>
Kara, kiel <em>tio</em> estus la pli bona?</p>

<p>BOLETTE<br>
Jes, ĉar — certe nenio fariĝos el lia arto. — Ni foriru antaŭ ol
ili venos.</p>

<p>ARNHOLM<br>
Kore bonvole, mia kara Bolette.</p>

<p class="staging">(<b>Hilde</b> kaj <b>Lyngstrand</b> venas de apud la lago.)</p>

<p>HILDE<br>
Hej, — hej! Ĉu la gesinjoroj ne volas atendi nin?</p>

<p>ARNHOLM<br>
Bolette kaj mi prefere iros iom antaŭe.</p>

<p class="staging">(Li kaj <b>Bolette</b> eliras maldekstre.)</p>

<p>LYNGSTRAND<br>
<span class="staging">(ridas silente)</span> Estas tre amuze ĉi tie nuntempe. Ĉiuj iras ja
duope. Ĉiam duope.</p>

<p>HILDE<br>
<span class="staging">(postrigardas ilin)</span> Mi ĵurus, ke li petadas ŝian manon.</p>

<p>LYNGSTRAND<br>
Ĉu? Ĉu vi ion tian rimarkis?</p>

<p>HILDE<br>
Ho jes. Ne estas malfacile, — kiam oni uzas siajn okulojn.</p>

<p>LYNGSTRAND<br>
Sed fraŭlino Bolette ne akceptas lin. Mi certas.</p>

<p>HILDE<br>
Ne. Ĉar ŝi trovas, ke li aspektas tre maljuna. Kaj ŝi ankaŭ
kredas, ke li baldaŭ fariĝos kalva.</p>

<p>LYNGSTRAND<br>
Nu, ne estas sole pro <em>tio</em>. Ŝi tamen ne volus akcepti lin.</p>

<p>HILDE<br>
Kiel vi povas tion scii?</p>

<p>LYNGSTRAND<br>
Jes, ĉar estas aliulo, al kiu ŝi promesis pensi.</p>

<p>HILDE<br>
Nur pensi?</p>

<p>LYNGSTRAND<br>
Dum li estas for, jes.</p>

<p>HILDE<br>
Ho, do eble estas vi mem, pri kiu ŝi pensadu!</p>

<p>LYNGSTRAND<br>
Povus esti.</p>

<p>HILDE<br>
Ĉu ŝi promesis al vi?</p>

<p>LYNGSTRAND<br>
Jes, imagu, — ŝi promesis! Sed vi ne devas diri al ŝi, ke vi
scias.</p>

<p>HILDE<br>
Ho, Dio gardu mian buŝon. Mi estos muta kiel la tombo.</p>

<p>LYNGSTRAND<br>
Mi trovas, ke estas vere afable de ŝi.</p>

<p>HILDE<br>
Kaj kiam vi revenos hejmen, — ĉu vi volas fianĉinigi ŝin? Kaj
poste vin edzigi al ŝi?</p>

<p>LYNGSTRAND<br>
Ne, tio ne bone konvenus. Ĉar mi ja ne kuraĝas pensi pri tiaĵo la
unuajn jarojn. Kaj kiam mi fine estos sukcesinta, ŝi estos ja tro
maljuna por mi, mi pensas.</p>

<p>HILDE<br>
Sed vi tamen volas, ke ŝi restadas ĉi tie pensante pri vi?</p>

<p>LYNGSTRAND<br>
Jes, ĉar multe utilas al mi. Por mi kiel artisto, vi komprenas. Kaj
ŝi povas ja facile tion fari, ŝi, kiu mem ne havas veran
vivotaskon. — Sed ĝentila de ŝi tio ja tamen estas.</p>

<p>HILDE<br>
Ĉu vi opinias, ke vi laboros pli rapide pri la artaĵo, kiam vi
scias, ke Bolette sidas ĉi tie pensante pri vi?</p>

<p>LYNGSTRAND<br>
Jes, tion mi imagas. Scii, ke ie en la mondo juna, bela kaj silenta
virino, kiu revadas pri mi —. Mi pensas, ke devas esti io — io —.
Jes, mi ne vere scias kiel nomi ĝin.</p>

<p>HILDE<br>
Vi eble pensas — ekscita?</p>

<p>LYNGSTRAND<br>
Ekscita? Ho jes. Ekscita estas la vorto, kiun mi serĉis. Aŭ io tia.
<span class="staging">(rigardas ŝin dum momento)</span> Vi, vi estas inteligenta, fraŭlino
Hilde. Vere tre inteligenta vi estas. Kiam mi revenos hejmen, vi
havos proksimume la saman aĝon kiel via fratino nun. Eble vi tiam
ankaŭ aspektos kiel via fratino nun aspektas. Kaj eble vi tiam havos
la saman animon, kian ŝi nun havas. Ke vi tiam estos fariĝinta
kvazaŭ ŝi kaj vi mem — en unu staturo por tiel paroli.</p>

<p>HILDE<br>
Ĉu vi tion dezirus?</p>

<p>LYNGSTRAND<br>
Mi ne certe scias. Jes, mi kredas. Sed nun — dum tiu ĉi somero —
mi preferas, ke vi nur similu al vi mem. Ĝuste tia kia vi estas.</p>

<p>HILDE<br>
Vi ŝatas min pli bone tia, ĉu?</p>

<p>LYNGSTRAND<br>
Jes, mi tre ŝatas vin tia.</p>

<p>HILDE<br>
Hm, — diru, vi kiu estas artisto, — ĉu vi ŝatas, ke mi ĉiam iras
hele somervestita?</p>

<p>LYNGSTRAND<br>
Jes, tion mi vere ŝatas.</p>

<p>HILDE<br>
Ĉu vi trovas, ke la helaj koloroj konvenas al mi?</p>

<p>LYNGSTRAND<br>
Jes, vere delikate la helo konvenas al vi, laŭ mia gusto.</p>

<p>HILDE<br>
Sed diru, — vi, kiu estas artisto, — kiel laŭ vi mi aperus en
nigra koloro?</p>

<p>LYNGSTRAND<br>
En nigra, fraŭlino Hilde?</p>

<p>HILDE<br>
Jes, tute en nigra. Ĉu vi trovas, ke mi aperus bela en ĝi?</p>

<p>LYNGSTRAND<br>
Nigra ja ne estas por la somertempo. Cetere vi aperus bela ankaŭ en
nigra. Ĝuste vi kun via aspekto.</p>

<p>HILDE<br>
<span class="staging">(rigardas antaŭen)</span> En nigra ĝis la kolo. — Nigra punta kolumo. —
Nigraj gantoj. — Kaj longa nigra ŝalo malantaŭen.</p>

<p>LYNGSTRAND<br>
Se vi tiel vestus vin, fraŭlino Hilde, mi dezirus esti pentristo —
kaj mi pentrus junan, delikatan funebrantan vidvinon.</p>

<p>HILDE<br>
Aŭ junan, funebrantan fianĉinon.</p>

<p>LYNGSTRAND<br>
Jes, por tio vi konvenus pli bone. Sed vi do ne dezirus vesti vin
tiel?</p>

<p>HILDE<br>
Mi ne scias. Sed ŝajnas al mi ekscite.</p>

<p>LYNGSTRAND<br>
Ekscite?</p>

<p>HILDE<br>
Ekscite pripensi, jes. <span class="staging">(subite montras maldekstren)</span> Ho, vidu <em>jen</em>!</p>

<p>LYNGSTRAND<br>
<span class="staging">(rigardas tien)</span> La granda angla vaporŝipo! Kaj tute ĉe la kajo!</p>

<p class="staging">(<b>Wangel</b> kaj <b>Ellida</b> venas antaŭen apud la lageto.)</p>

<p>WANGEL<br>
Ne, mi certigas al vi, kara Ellida, — vi miskomprenas!
<span class="staging">(vidas la aliajn)</span> Nu, vi du estas ĉi tie? Ĉu ne, sinjoro
Lyngstrand, — ĝi ankoraŭ ne estas en vido?</p>

<p>LYNGSTRAND<br>
La granda anglo?</p>

<p>WANGEL<br>
Jes!</p>

<p>LYNGSTRAND<br>
<span class="staging">(montras)</span> Jen ĝi kuŝas, sinjoro doktoro.</p>

<p>ELLIDA<br>
Ah —! Mi ja sciis.</p>

<p>WANGEL<br>
Jam venis!</p>

<p>LYNGSTRAND<br>
Kvazaŭ ŝtelisto en la nokto, oni povus diri. Tute silente, senbrue.</p>

<p>WANGEL<br>
Vi devas akompani Hilde al la kajo. Rapidiĝu! Ŝi certe volas
aŭskulti la muzikon.</p>

<p>LYNGSTRAND<br>
Jes, ni ĵus estis irontaj, sinjoro doktoro.</p>

<p>WANGEL<br>
Ni aliaj eble sekvos poste. Post iom ni venos.</p>

<p>HILDE<br>
<span class="staging">(flustras al <b>Lyngstrand</b>)</span> Ankaŭ tiuj du iras duope.</p>

<p class="staging">(Ŝi kaj <b>Lyngstrand</b> iras tra la ĝardeno maldekstren. La kornmuziko
aŭdiĝas fore ĉe la fjordo dum tio kio sekvas.)</p>

<p>ELLIDA<br>
Jam venis! Li estas ĉi tie! Jes, jes, — mi sentas.</p>

<p>WANGEL<br>
Prefere eniru, Ellida. Lasu min paroli kun li sola.</p>

<p>ELLIDA<br>
Ho, — ne eblas! Ne eblas, mi diras! <span class="staging">(ekkrias)</span> Ah, — ĉu vi vidas
lin, Wangel!</p>

<p class="staging">(<b>La fremdulo</b> venas de maldekstre kaj haltas sur la vojeto ekster la
barilo.)</p>

<p>LA FREMDULO<br>
<span class="staging">(salutas)</span> Bonan vesperon. Jen mi denove estas, Ellida.</p>

<p>ELLIDA<br>
Jes, jes, jes, — la horo venis.</p>

<p>LA FREMDULO<br>
Vi estas preta por forvojaĝi, ĉu? Aŭ ĉu ne?</p>

<p>WANGEL<br>
Vi ja mem vidas, ke ŝi ne estas.</p>

<p>LA FREMDULO<br>
Mi ne demandas pri vojaĝvestoj aŭ aliaj tiaĵoj. Eĉ ne plenaj
valizoj. Ĉio kion ŝi bezonos por la vojaĝo, mi havas surŝipe.
Ankaŭ por kabino mi zorgis. <span class="staging">(al <b>Ellida</b>)</span> Mi do demandas
vin, ĉu vi estas preta min akompani, — en libereco min akompani?</p>

<p>ELLIDA<br>
<span class="staging">(petante)</span> Ho, ne demandu min! Ne tentu min tiel!</p>

<p class="staging">(Ŝipfajfilo aŭdiĝas en la foro.)</p>

<p>LA FREMDULO<br>
Nun fajfas la unuan fojon surŝipe. Vi nun devas diri jes aŭ ne.</p>

<p>ELLIDA<br>
<span class="staging">(tordas la manojn)</span> Decido! Decido por la tuta vivo! Neniam plu
reŝanĝi!</p>

<p>LA FREMDULO<br>
Neniam! Post duona horo estos tro malfrue.</p>

<p>ELLIDA<br>
<span class="staging">(rigardas lin eviteme kaj esplore)</span> Kial vi tiel necedige tiras min
al vi?</p>

<p>LA FREMDULO<br>
Ĉu ne vi, kiel mi, sentas ke ni du apartenas unu al la alia?</p>

<p>ELLIDA<br>
Pro tiu promeso, ĉu?</p>

<p>LA FREMDULO<br>
La promeso neniun ligas. Nek viron, nek virinon. La kialo ĉar mi
tiel necedige tenas vin al mi, estas ke mi nenion alian <em>povas</em>.</p>

<p>ELLIDA<br>
<span class="staging">(malrapide kaj treme)</span> Kial vi ne venis pli frue?</p>

<p>WANGEL<br>
Ellida!</p>

<p>ELLIDA<br>
<span class="staging">(ekkrias)</span> Ho, — tio kio tiras kaj tentas kaj logas — enen en la
nekonateco! La potenco de la tuta maro koncentrita en tio sola!</p>

<p class="staging">(<b>La fremdulo</b> transgrimpas la barelon.)</p>

<p>ELLIDA<br>
<span class="staging">(kaŝas sin malantaŭ <b>Wangel</b>)</span> Kio estas? Kion vi volas?</p>

<p>LA FREMDULO<br>
Mi vidas — kaj mi aŭdas, Ellida, — ke fine vi tamen <em>min</em> elektas.</p>

<p>WANGEL<br>
<span class="staging">(paŝas kontraŭ lin)</span> Mia edzino ne havas elekton. Mi rajtas elekti
por ŝi kaj havas ŝin en mia zorgado. Zorgado, jes! Se vi ne retiros
vin de ĉi tie, — el la lando, — kaj neniam revenos, — ĉu vi tiam
scias al kio vi riskigos vin?</p>

<p>ELLIDA<br>
Ne, ne, Wangel! Ne tion!</p>

<p>LA FREMDULO<br>
Kion vi volas fari al mi?</p>

<p>WANGEL<br>
Mi volas enkarcerigi vin — kiel krimulon! Tuj! Jam antaŭ ol vi
surŝipiĝos! Ĉar mi scias pri la murdo en Skjoldvik.</p>

<p>ELLIDA<br>
Ho, Wangel, — kiel povas vi —!</p>

<p>LA FREMDULO<br>
Al tio mi estas preta. Kaj tial — <span class="staging">(tiras revolveron el la
brustpoŝo)</span> — tial mi ankaŭ provizis min per tiu ĉi.</p>

<p>ELLIDA<br>
<span class="staging">(ĵetas sin antaŭ <b>Wangel</b>)</span> Ne, ne, — ne mortigu lin! Prefere min!</p>

<p>LA FREMDULO<br>
Nek vin, nek lin. Estu trankvila. Tiu ĉi estas por propra uzo. Ĉar
mi volas vivi kaj morti kiel libera homo.</p>

<p>ELLIDA<br>
<span class="staging">(en kreskanta ekscito)</span> Wangel! Lasu min diri al vi, — diri, kaj li
aŭskultu! Vi ja povas reteni min ĉi tie! Por tio vi havas potencon
kaj rimedojn! Kaj vi ankaŭ faros! Sed mian animon, — ĉiujn miajn
pensojn, — mian logantan sopiron kaj mian avidon, — <em>tiujn</em> vi ne
povas ligi! Ili volas aspiri kaj celi — elen en la nekonatecon, —
por kio mi estas kreita — kaj kiun vi fermis por mi!</p>

<p>WANGEL<br>
<span class="staging">(en silenta doloro)</span> Mi vidas, Ellida! Paŝon post paŝo vi glitas
for de mi. La postulo pri tio senfina kaj senlima — kaj pri la
neatingebla, — ĝi fine pelos vian animon tute en la noktan nigron.</p>

<p>ELLIDA<br>
Ho jes, jes, — mi sentas — kvazaŭ nigraj sensonaj flugiloj super
mi!</p>

<p>WANGEL<br>
Al tio ĝi ne venu. Ne troviĝas alia savo por vi. Almenaŭ mi neniun
alian vidas. Tial — tial mi lasas — la negocon nun tuj refariĝi.
— Nun vi povas elekti vian vojon — en plena — plena libereco.</p>

<p>ELLIDA<br>
<span class="staging">(momenton fiksrigardas lin kvazaŭ muta)</span> Ĉu vero, — vero, — kion
vi diras! Ĉu tiel vi pensas — el via plej interna koro!</p>

<p>WANGEL<br>
Jes, — el mia plej interna, suferanta koro mi tion pensas.</p>

<p>ELLIDA<br>
Kaj ĉu vi <em>povas</em>? Ĉu vi povas permesi ke tio <em>okazu</em>!</p>

<p>WANGEL<br>
Jes, mi povas. Mi povas — ĉar mi amas vin tiel arde.</p>

<p>ELLIDA<br>
<span class="staging">(mallaŭte kaj treme)</span> Tiel proksime — tiel intime — mi do ligiĝis
al vi!</p>

<p>WANGEL<br>
Tion efikis la jaroj kaj nia kuna vivo.</p>

<p>ELLIDA<br>
<span class="staging">(kunfrapas la manojn)</span> Kaj mi, — kiu tion ne perceptis!</p>

<p>WANGEL<br>
Viaj pensoj sekvis aliajn vojojn. Sed nun do, — nun vi estas
komplete liberigita de mi kaj de la mia. Kaj de la miaj. Nun via
ĝusta vivo povas — remetiĝi sur — sur sian ĝustan spuron. Ĉar
nun vi povas libere elekti. Kaj sub propra respondeco, Ellida.</p>

<p>ELLIDA<br>
<span class="staging">(kaptas sian kapon per la manoj kaj rigardas antaŭen al <b>Wangel</b>)</span>
Libere kaj — sub respondeco! Ankaŭ sub respondeco? — Estas
transformo en tio ĉi!</p>

<p class="staging">(La ŝipfajfilo denove aŭdiĝas.)</p>

<p>LA FREMDULO<br>
Ĉu vi aŭdas, Ellida! Nun fajfas la lastan fojon. Venu do!</p>

<p>ELLIDA<br>
<span class="staging">(turnas sin al li, rigardas lin fikse kaj diras per forta voĉo:)</span>
Neniam mi sekvos vin post tio ĉi!</p>

<p>LA FREMDULO<br>
Vi ne sekvos!</p>

<p>ELLIDA<br>
<span class="staging">(kroĉas sin al <b>Wangel</b>)</span> Ho, — neniam mi forlasos vin post tio
ĉi!</p>

<p>WANGEL<br>
Ellida, — Ellida!</p>

<p>LA FREMDULO<br>
Do finite?</p>

<p>ELLIDA<br>
Jes! Finite por ĉiam!</p>

<p>LA FREMDULO<br>
Mi klare vidas. Estas io, kio estas pli forta ol mia volo.</p>

<p>ELLIDA<br>
Via volo nenion plu potencas super mi. Por mi vi estas morta viro, —
kiu revenis el la maro. Kaj tien reiros. Sed mi ne plu timas vin. Kaj
vi min ne plu logas.</p>

<p>LA FREMDULO<br>
Adiaŭ, sinjorino. <span class="staging">(Li svingas sin trans la barilon.)</span> De nun vi ne
estas pli ol — trapasinta ŝippereo en mia vivo.</p>

<p class="staging">(Li eliras maldekstren.)</p>

<p>WANGEL<br>
<span class="staging">(rigardas ŝin dum momento)</span> Ellida, — via animo estas kiel la maro.
Ĝi havas kaj fluson kaj malfluson. Kio kaŭzis la transformon?</p>

<p>ELLIDA<br>
Ho, ĉu vi ne komprenas, ke la transformo venis, — ke la transformo
<em>devis</em> veni — kiam mi povis elekti en libereco.</p>

<p>WANGEL<br>
Kaj la nekonateco, — ĝi ne logas vin pli?</p>

<p>ELLIDA<br>
Nek logas, nek timigas. Mi povis rigardi en ĝin, — iri en ĝin, —
se mi mem estus volinta. Nun mi povis elekti. Tial mi ankaŭ povis
rezigni.</p>

<p>WANGEL<br>
Mi komencas kompreni vin — iom post iom. Vi pensas kaj perceptas en
bildoj — kaj en videblaj aperaĵoj. Via sopiro kaj aspiro al la
maro, la logo al li, — al tiu fremda viro, — estis esprimo de
vekiĝanta kaj kreskanta postulo pri libereco en vi. Nenio alia.</p>

<p>ELLIDA<br>
Ho, mi ne scias, kion diri al tio. Sed vi estis bona kuracisto por
mi. Vi <em>trovis</em>, — kaj vi kuraĝis <em>uzi</em> la ĝustan rimedon — la
<em>solan</em>, kiu povis helpi min.</p>

<p>WANGEL<br>
Jes, — en la ekstrema peno kaj danĝero ni kuracistoj kuraĝas
multe. — Sed nun vi do revenos al mi, Ellida?</p>

<p>ELLIDA<br>
Jes, kara, fidela Wangel, — nun mi revenos al vi. Nun mi povas. Ĉar
nun mi venos al vi en libereco, — libervole, kaj sub respondeco.</p>

<p>WANGEL<br>
<span class="staging">(rigardas ŝin kore)</span> Ellida! Ellida! Ho, imagu, ke nun ni du povos
vivi tute unu por la alia —</p>

<p>ELLIDA<br>
— kaj kun kunaj memoroj. Viaj — kiel ankaŭ miaj.</p>

<p>WANGEL<br>
Jes, ĉu ne, vi kara!</p>

<p>ELLIDA<br>
— kaj por niaj du infanoj, Wangel!</p>

<p>WANGEL<br>
<em>Niaj</em> vi nomas ilin!</p>

<p>ELLIDA<br>
Tiuj, kiujn mi ne posedas, sed kiujn mi scios gajni.</p>

<p>WANGEL<br>
Niaj —! <span class="staging">(kisas ĝoje kaj rapide ŝiajn manojn)</span> Ho, — senfinan
dankon pro tiu vorto!</p>

<p class="staging">(<b>Hilde</b>, <b>Ballested</b>, <b>Lyngstrand</b>, <b>Arnholm</b> kaj <b>Bolette</b> venas de
maldekstre en la ĝardenon.)</p>

<p class="staging">(Samtempe multaj el la <b>junuloj</b> de la urbo kaj <b>somergastoj</b> ekstere
sur la vojeto.)</p>

<p>HILDE<br>
<span class="staging">(duonlaŭte al <b>Lyngstrand</b>)</span> Jen vidu — kiel novgefianĉiĝinte ŝi
kaj patro aspektas!</p>

<p>BALLESTED<br>
<span class="staging">(kiu aŭdis ŝian eldiron)</span> Estas somera tempo, fraŭlineto.</p>

<p>ARNHOLM<br>
<span class="staging">(rigardas al <b>Wangel</b> kaj <b>Ellida</b>)</span> Nun la anglo forvojaĝas.</p>

<p>BOLETTE<br>
<span class="staging">(iras al la barilo)</span> De ĉi tie oni povas plej bone vidi ĝin.</p>

<p>LYNGSTRAND<br>
La lasta vojaĝo ĉi-jare.</p>

<p>BALLESTED<br>
Baldaŭ ĉiuj markoloj estos fermitaj, kiel diras la poeto. Estas
malĝojige, sinjorino Wangel! Kaj nun ni ja ankaŭ perdos vin por
ioma tempo. Morgaŭ vi ja transloĝiĝos al Skjoldvik, mi aŭdas.</p>

<p>WANGEL<br>
Ne, — ne okazos. Ĉar ĉi-nokte ni du redecidis.</p>

<p>ARNHOLM<br>
<span class="staging">(rigardas ilin alterne)</span> Ah, — vere!</p>

<p>BOLETTE<br>
<span class="staging">(venas antaŭen)</span> Patro, — ĉu estas vero!</p>

<p>HILDE<br>
<span class="staging">(proksimiĝas al <b>Ellida</b>)</span> Ĉu vi tamen restos ĉe ni!</p>

<p>ELLIDA<br>
Jes, kara Hilde, — se vi volas havi min.</p>

<p>HILDE<br>
<span class="staging">(luktante inter ploro kaj ĝojo)</span> Ho! — imagu — ĉu mi volas —!</p>

<p>ARNHOLM<br>
<span class="staging">(al <b>Ellida</b>)</span> Sed tio ĉi estas ja vera surprizo —!</p>

<p>ELLIDA<br>
<span class="staging">(ridetas serioze)</span> Nu, jen vidu, sinjoro Arnholm —. Ĉu vi memoras,
— ni parolis pri tio hieraŭ? Kiam oni fariĝis surtera estaĵo, —
oni ne facile trovos la vojon reen — al la maro. Kaj ankaŭ ne al la
mara vivo.</p>

<p>BALLESTED<br>
Sed estas ja ĝuste kiel pri mia mara virino!</p>

<p>ELLIDA<br>
Proksimume, jes.</p>

<p>BALLESTED<br>
Nur kun tiu diferenco ke <em>la marvirino — ŝi mortos</em>. La homoj,
kontraŭe, — ili povas sin aklam-aklimatizi. Jes, jes, — mi
certigas al vi, sinjorino Wangel, — ili <em>povas</em> sin a-kli-matizi!</p>

<p>ELLIDA<br>
Jes, en libereco ili povas, sinjoro Ballested.</p>

<p>WANGEL<br>
Kaj sub respondeco, kara Ellida.</p>

<p>ELLIDA<br>
<span class="staging">(rapide, etendas al li la manon)</span> Ĝuste <em>tiel</em> estas.</p>

<p class="staging">(La granda vaporŝipo glitas sensone elen de la fjordo. La muziko
aŭdiĝas pli proksime sur la tero.)</p>

</div>







<pre></pre><section class="pg-boilerplate pgheader" id="pg-footer" lang="en">
<div id="pg-end-separator">
<span>*** END OF THE PROJECT GUTENBERG EBOOK LA SINJORINO EL LA MARO ***</span>
</div>

    
<div>
Updated editions will replace the previous one—the old editions will
be renamed.
</div><div>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg™ electronic works to protect the PROJECT GUTENBERG™
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away—you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div id="project-gutenberg-license">START: FULL LICENSE</div>

<h2 id="pg-footer-heading">THE FULL PROJECT GUTENBERG LICENSE</h2>

<div class="agate">PLEASE READ THIS BEFORE YOU DISTRIBUTE OR USE THIS WORK
</div><div>
To protect the Project Gutenberg™ mission of promoting the free
distribution of electronic works, by using or distributing this work
(or any other work associated in any way with the phrase “Project
Gutenberg”), you agree to comply with all the terms of the Full
Project Gutenberg™ License available with this file or online at
www.gutenberg.org/license.
</div><div class="secthead">
Section 1. General Terms of Use and Redistributing Project Gutenberg™
electronic works
</div><div>
1.A. By reading or using any part of this Project Gutenberg™
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg™ electronic works in your
possession. If you paid a fee for obtaining a copy of or access to a
Project Gutenberg™ electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div><div>
1.B. “Project Gutenberg” is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg™ electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg™ electronic works if you follow the terms of this
agreement and help preserve free future access to Project Gutenberg™
electronic works. See paragraph 1.E below.
</div><div>
1.C. The Project Gutenberg Literary Archive Foundation (“the
Foundation” or PGLAF), owns a compilation copyright in the collection
of Project Gutenberg™ electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg™ mission of promoting
free access to electronic works by freely sharing Project Gutenberg™
works in compliance with the terms of this agreement for keeping the
Project Gutenberg™ name associated with the work. You can easily
comply with the terms of this agreement by keeping this work in the
same format with its attached full Project Gutenberg™ License when
you share it without charge with others.
</div><div>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg™ work. The Foundation makes no
representations concerning the copyright status of any work in any
country other than the United States.
</div><div>
1.E. Unless you have removed all references to Project Gutenberg:
</div><div>
1.E.1. The following sentence, with active links to, or other
immediate access to, the full Project Gutenberg™ License must appear
prominently whenever any copy of a Project Gutenberg™ work (any work
on which the phrase “Project Gutenberg” appears, or with which the
phrase “Project Gutenberg” is associated) is accessed, displayed,
performed, viewed, copied or distributed:
</div><blockquote><div>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div></blockquote><div>
1.E.2. If an individual Project Gutenberg™ electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase “Project
Gutenberg” associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg™
trademark as set forth in paragraphs 1.E.8 or 1.E.9.
</div><div>
1.E.3. If an individual Project Gutenberg™ electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg™ License for all works
posted with the permission of the copyright holder found at the
beginning of this work.
</div><div>
1.E.4. Do not unlink or detach or remove the full Project Gutenberg™
License terms from this work, or any files containing a part of this
work or any other work associated with Project Gutenberg™.
</div><div>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg™ License.
</div><div>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg™ work in a format
other than “Plain Vanilla ASCII” or other format used in the official
version posted on the official Project Gutenberg™ website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original “Plain
Vanilla ASCII” or other form. Any alternate format must include the
full Project Gutenberg™ License as specified in paragraph 1.E.1.
</div><div>
1.E.7. Do not charge a fee for access to, viewing, displaying,
performing, copying or distributing any Project Gutenberg™ works
unless you comply with paragraph 1.E.8 or 1.E.9.
</div><div>
1.E.8. You may charge a reasonable fee for copies of or providing
access to or distributing Project Gutenberg™ electronic works
provided that:
</div><ul>
    <li>• You pay a royalty fee of 20% of the gross profits you derive from
        the use of Project Gutenberg™ works calculated using the method
        you already use to calculate your applicable taxes. The fee is owed
        to the owner of the Project Gutenberg™ trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, “Information about donations to the Project Gutenberg
        Literary Archive Foundation.”
    </li>
    <li>• You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg™
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg™
        works.
    </li>
    <li>• You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </li>
    <li>• You comply with all other terms of this agreement for free
        distribution of Project Gutenberg™ works.
    </li>
</ul><div>
1.E.9. If you wish to charge a fee or distribute a Project
Gutenberg™ electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg™ trademark. Contact the Foundation as set
forth in Section 3 below.
</div><div>
1.F.
</div><div>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg™ collection. Despite these efforts, Project Gutenberg™
electronic works, and the medium on which they may be stored, may
contain “Defects,” such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div><div>
1.F.2. LIMITED WARRANTY, DISCLAIMER OF DAMAGES - Except for the “Right
of Replacement or Refund” described in paragraph 1.F.3, the Project
Gutenberg Literary Archive Foundation, the owner of the Project
Gutenberg™ trademark, and any other party distributing a Project
Gutenberg™ electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div><div>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div><div>
1.F.4. Except for the limited right of replacement or refund set forth
in paragraph 1.F.3, this work is provided to you ‘AS-IS’, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div><div>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div><div>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg™ electronic works in
accordance with this agreement, and any volunteers associated with the
production, promotion and distribution of Project Gutenberg™
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg™ work, (b) alteration, modification, or
additions or deletions to any Project Gutenberg™ work, and (c) any
Defect you cause.
</div><div class="secthead">
Section 2. Information about the Mission of Project Gutenberg™
</div><div>
Project Gutenberg™ is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div><div>
Volunteers and financial support to provide volunteers with the
assistance they need are critical to reaching Project Gutenberg™’s
goals and ensuring that the Project Gutenberg™ collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg™ and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div><div class="secthead">
Section 3. Information about the Project Gutenberg Literary Archive Foundation
</div><div>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation’s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state’s laws.
</div><div>
The Foundation’s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation’s website
and official page at www.gutenberg.org/contact
</div><div class="secthead">
Section 4. Information about Donations to the Project Gutenberg
Literary Archive Foundation
</div><div>
Project Gutenberg™ depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div><div>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div><div>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div><div>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div><div>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate.
</div><div class="secthead">
Section 5. General Information About Project Gutenberg™ electronic works
</div><div>
Professor Michael S. Hart was the originator of the Project
Gutenberg™ concept of a library of electronic works that could be
freely shared with anyone. For forty years, he produced and
distributed Project Gutenberg™ eBooks with only a loose network of
volunteer support.
</div><div>
Project Gutenberg™ eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div><div>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div><div>
This website includes information about Project Gutenberg™,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</section></body></html>
